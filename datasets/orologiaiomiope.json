[
{"title": "L'evoluzione della divulgazione", "text": "Questo è un meta post. Significa che un blog che fa divulgazione sulle bestie brutte si interroga su quale sia il modo migliore per parlare di loro (e di altro), e conclude che l'evoluzione, come sempre, è ineffabile e imperscrutabile. Preparatevi una tazza di te perché è lungo, o uscite col cane, che è più divertente. Oggigiorno va molto di moda fare video con gente che parla e vi spiega le cose, per risparmiarvi la fatica della lettura. Voi che state leggendo questo testo scritto, sappiatelo, siete dei trilobiti subito prima dell'estinzione di massa tra Permiano e Triassico. In alternativa, siete dei dinosauri nel Triassico, all'alba dell'evoluzione di questi animali che domineranno il mondo, dipende da come si evolverà la nostra cultura. Abbiamo impiegato, come specie, decine di migliaia di anni per imparare a leggere, e potremmo evolvere capacità di astrazione e simbolizzazione oggi inimmaginabili. Oppure potremmo tornare indietro e perdere questo adattamento chiamato \"lettura\", favorendo altri stratagemmi di sopravvivenza, come la clava. Prevederlo è impossibile, ma comunque sopravviverà il più adatto.  Ricordiamoci che poche migliaia di anni, dall'invenzione dei caratteri cuneiformi, sono niente per l'evoluzione. Certamente -sia chiaro- non tutti coloro che amano vlogger &amp; youtuber, o che comunicano tramite messaggi vocali invece che con testi scritti, o a cui piacciono gli ideogrammi del montaggio dei mobili dell'ikea, hanno difficoltà nella lettura. Molti hanno una semplice preferenza e/o fanno entrambe le cose. Chi scrive invece è una sordida creatura del paleozoico, capace di leggere ma molto meno di ascoltare. A prescindere dai gusti e dalle inclinazioni personali, il dubbio che mi sono posta è il seguente: la divulgazione serve a far conoscere la scienza al grande pubblico, a fare da intermediario tra le malefiche torri d'avorio degli scienziati (si, esistono ancora) e la signora Cira di Pontedera, di professione impiegata delle poste, a cui piacciono gli animali ma non ha la preparazione per decifrare un complesso articolo scientifico in inglese. O a Camilla, che fa il quarto ITC, e la letteratura scientifica non sa cosa sia neanche nei suoi incubi peggiori. O al signor Giuseppe di Triggianello, ex giardiniere in pensione, appassionato di natura, o anche al dottor De Gustibus, ordinario di scienza e tecnologia del packaging dell'università di Lambriate di Sotto, che sa leggere i paper scientifici, ma ritiene che gli animali siano cose per bambini. Insomma, a un pubblico estremamente eterogeneo, ma accomunato da un valore: un certo interesse pregresso a monte per (in questo caso) gli animali, abbastanza da spenderci qualche minuto. Il discorso naturalmente si può estendere a qualsiasi altro contesto, ma qui si parla di animali, quindi utilizziamoli come caso di studio. Come comunicare la stessa cosa a tutte queste persone, facendo in modo che il messaggio arrivi a segno? Ultimamente sembra che l'idea con maggiore fitness sia quella del video: il divulgatore si posiziona davanti alla videocamera, ben in primo piano per comunicare (consciamente o inconsciamente) anche con il linguaggio non verbale, e racconta delle cose, occasionalmente intervallandole con qualche immagine o breve video. Bene, diremmo, cosa meglio di un bel video semplice per raggiungere tante persone e personalità differenti? Eppure, se ci si pensa, questa è l'operazione contraria rispetto a grandi della divulgazione via video, tipo David Attenborugh:  nei suoi documentari come \"la vita sulla Terra\" Sir David mostra creature di ogni sorta, solo occasionalmente intervallando gli animali con la propria persona, per inserire una certa familiarità e un certo livello di comunicazione non verbale (molto limitata, in Sir David, ma comunque molto efficace). E' stato questo tipo di comunicazione a portare la zoologia nelle case, e a fare in modo che il pubblico approfondisse leggendo libri. Invece sembra che nell'attuale modo di concepire i video divulgativi (con qualche eccezione, tipo il grandissimo Zefrank di True Facts), l'immagine del divulgatore sostituisca quella dell'animale in oggetto. L'animale non si vede se non per qualche foto o breve video, e l'informazione deve essere veicolata prevalentemente dal racconto orale, col divulgatore in primo piano che vi racconta cose. La tradizione del racconto orale Da questa faccenda del racconto orale ci siamo già passati a dire la verità, per circa un milioncino di anni, dall'invenzione del linguaggio all'invenzione della stampa di Gutenberg, per essere precisi. Dopo averne ricevuto in omaggio unicorni al posto di rinoceronti, sirene al posto di lamantini e kraken invece di calamari giganti avevamo scoperto che il metodo non funzionava benissimo: c'erano sempre tante distorsioni e tante versioni della stessa storia, racconti non verificabili e mancanza di fonti autorevoli. Avevamo superato la limitazione del racconto orale inventando la scrittura, perfezionandola con la stampa, e poi con la diffusione via internet, e ci eravamo accorti che \"fotografare\" le idee scrivendole aiutava a comunicare nel tempo e nello spazio, anzi spesso era l'unico modo  per fare in modo che quello che dico qui e oggi sia verificabile e non distorto tra cent'anni. Eppure... eppure sembra che ora, dopo 5 secoli di stampa, ci si sia accorti di quanto leggere sia difficile, e si sta tornando alla tradizione orale della narrazione. Con una differenza però: via video non c'è interazione, non c'e' approfondimento e non c'e' riflessione. Non ci sono dubbi che quello della narrazione orale sia il metodo che prediligiamo,  ci siamo evoluti con esso: l'architettura del nostro cervello è ancora quella del cacciatore raccoglitore che ascolta storie intorno al fuoco, e spesso le manda giù a memoria in modo acritico, per continuare a tramandarle. L'evoluzione non tiene conto delle poche migliaia di anni (centinaia per i più) che ci hanno dato accesso a testi scritti. L'ambiente tuttavia è cambiato rispetto a quello della signora Chirah raccoglitrice aurignaziana di Ostuni, che ascoltava il resoconto di una caccia al mammut intorno al fuoco. Oggi abbiamo molti più stimoli, e riceviamo informazioni, spesso contraddittorie, da tantissime fonti alternative. Abbiamo una capacità simbolica spaventosa, sappiamo contare in binario e in esadecimale, appendiamo quadri cubisti alle pareti, ci piacciono le poesie di Montale. Abbiamo dovuto imparare a fare due o tre cose contemporaneamente, perché siamo sempre di fretta, e il tempo non basta mai, troppi stimoli, la famiglia, la tv, il lavoro che c'è, il lavoro che non c'è, i social, le loro interazioni aggressive, i soldi, lo sport, la scuola... troppo. Il risultato è che guardiamo il video del divulgatore di turno che ci spiega l'importanza dei vaccini, per esempio, mentre stiriamo le camice e teniamo d'occhio la cena in forno, o mentre cerchiamo di addormentarci, accarezzando il gatto, o dal telefonino mentre torniamo a casa in autobus. Se da un lato questo spinge verso lo sviluppo delle abilità multitasking, dall'altro quasi certamente riduce la soglia di attenzione e la capacità di ricezione del messaggio. Messaggio che è sicuramente ricevuto in modo passivo, molto più passivo rispetto al racconto del cacciatore di mammut intorno al fuoco, che può venire interrotto in qualsiasi momento per chiedere chiarimenti. Leggere, d'altro canto, richiede concentrazione assoluta, e uno sforzo molto più attivo nella ricezione del massaggio, visto che è un sistema di comunicazione evolutivamente nuovo. Richiede sforzo di decodificazione, astrazione e immaginazione per comprendere il messaggio. I delfini, gli elefanti e gli scimpanzé, ma anche le api e i rattotalpa nudi, comunicano tra loro e si tramandano cose. Ma solo noi (mi scoccia ammetterlo perché mi considero un animale tra i tanti) comunichiamo a distanza nel tempo e nello spazio tramite scrittura simbolica, e questo richiede tanto sforzo in un grande cervello. La lettura, soprattutto, sviluppa il pensiero critico e la riflessione. Quando si legge si va al proprio passo, ci si può prendere il proprio tempo, ci si può fermare, riflettere, rileggere, tornare indietro, saltare, leggere tra le righe, sfogliare, in una molteplicità di modi. Per esempio, se vi siete stufati delle mie riflessioni potete saltare il resto e vedere dove voglio andare a parare, nelle ultime righe, e se non vi convinco potete leggere nel mezzo, tra le righe, i passaggi che vi sembrano chiave in questo testo, o mandarmi a quel paese e passare a fare finalmente qualcosa di utile. Se ascoltate un video, tuttavia, dovete andare al passo di chi parla e non al vostro. La narrazione è lineare, comincia e finisce, se perdete una parola è difficile tornare indietro a rileggere solo quella parola, specie dal telefonino, dove la barra per tornare indietro ci permette di fare solo salti quantici piuttosto grossolani, ma non di tornare solo su una parola più e più volte, magari per memorizzarla. Se vogliamo riascoltare un passaggio è difficile ritrovarlo, salvo aver preso nota del tempo. Non possiamo leggere tra le righe, individuare per conto nostro concetti chiave etc. Il messaggio si semplifica, e quel che rimane è quel che si è capito mentre si stiravano le camicie o si giocava col gatto, o si vagava dentro la propria testa. Una frase, quella più ripetuta, o l'incipit, e poi l'oblio. Il dilemma del panda pigro In altre parole, secondo me l'uso del video come sistema di divulgazione supporta e giustifica l'analfabetismo funzionale, nell'illusione di spiegare concetti complessi in modo più semplice, ma all'atto pratico trasmettendo un messaggio semplificato, una specie di slogan, che rimane molto più una presa d'atto che uno spunto di riflessione creativa.  Un video sui panda molto popolare di un divulgatore molto nazional-popolare, per esempio, dura 15 minuti. Alla fine di questi 15 minuti la maggior parte delle persone, dopo aver riso per via delle numerose parolacce (e ci possono anche stare se servono ad alleggerire), ricorda per lo più il seguente messaggio: il panda merita di estinguersi, è pigro, stupido perché mangia bambù invece che cervi ed è anche impotente. Non cita (anche perché non mi pare se ne parli, ma non posso cercare l'informazione perché mi toccherebbe riascoltare tutti e 15 i minuti), il motivo per cui mangia bambù, nè tutti gli altri motori evolutivi che hanno portato il panda a essere quello che è, il più adatto alla sopravvivenza, nel suo ambiente. E che si sta estinguendo per via della scomparsa del suo ambiente, opera nostra.   Di un video sui delfini dello stesso autore confesso di non essere riuscita ad arrivare alla fine, mi sono stufata prima (dura 25 minuti, per leggere il testo, al mio tempo, avrei impiegato meno di dieci minuti). Ho chiuso ai delfini che si \"drocano\" (sic) col pesce palla. Fosse stato un testo scritto avrei cercato le referenze e avrei letto la fine per vedere dove andare a parare, ma il mezzo non lo consente, forse ci sono, ma bisogna cercarle a parte, o sono alla fine, dove non sono arrivata. Inoltre i delfini non si \"drocano\" con la tetrodotossina, che non è uno stimolante, e neanche un allucinogeno, questa è semplicemente una informazione falsa. Solo che mentre ascolto un video non mi viene di interrompere per andare a verificare le affermazioni, e dopo vivo nella beata illusione di avere appreso cose nuove (che domani avrò dimenticato: io sinceramente, che qualcosina di zoologia più o meno la metto insieme, di quel video ricordo solo che il delfino ha un pene dalla forma strana (ma non ho capito dal video perché ha quella forma) e che si \"drocano\" passandosi il pesce palla. Forse avrei dovuto finire di sentirlo. O forse no. Ma il punto probabilmente è altrove. E' un video un buon supporto per comunicare con la signora Cira o con la giovane Camilla o col dottor De Gustibus e fargli venire la curiosità verso la scienza? Ni. Probabilmente la curiosità gliela fa venire. Quello che è dubbio è cosa accade dopo. Perché dopo toccherebbe andare ad approfondire su un testo scritto, che andrebbe letto con attenzione, concentrazione e un filo di impegno per capire cosa dice. Ma il video è stato guardato in autobus, o mentre ci si addormenta, o mentre si fanno le faccende domestiche, e alla fine del video, per chi ci arriva, c'è il resto dei nostri impegni quotidiani, e solo una piccola percentuale avrà il tempo/la voglia/le abilità per approfondire, dopo che ha già investito 15 minuti per guardare un video. Ma Camilla ha visto un video di 15 minuti sui panda, di un divulgatore molto popolare (in caso di dubbi, lo dice lui che fa divulgazione, al minuto 0.40 del video dei panda), e quindi, per effetto Dunning-Kruger, sa tutto dei panda. Noi prendiamo decisioni sulla base della nostra percezione della realtà, ma studi recenti provano che c'è un divario enorme tra la nostra percezione e l'oggettività dei fatti. Di conseguenza dovremmo essere molto cauti nell'informarci e nel farci un'opinione, perché è facilissimo prendere decisioni sbagliate. Per esempio, chi arriva al termine del video dei panda ha la percezione che i panda siano animali rompicoglioni (anche se quelli mostrati sono panda neonati o molto giovani (informazione mancante), e quindi con le loro esigenze, tanto quanto i bambini umani), pigri, impotenti, deficienti perché mangiano il cibo sbagliato (informazioni errate o mancanti anche su questi punti). A quel punto, la percezione è che in effetti \"meritano di estinguersi\". Ma voi li dareste dei soldi per proteggere le foreste di bambù cinesi, l'habitat dei panda, se la vostra fonte di informazione fosse un video dove si urla che quella forma di vita merita di estinguersi? Sarebbe una decisione ecologicamente sbagliata, dettata da una percezione errata, che deriva da un messaggio comunicativo che mira più a far ridere che a informare, ma i cui effetti potrebbero essere deleteri: distruggere sforzi fatti da altri, nelle ultime decadi,  per informare usando dati oggettivi. E per fortuna che si parla di panda, e non magari di nostri conspecifici, perché i fatti dimostrano che, a parità di tecnica comunicativa, gli effetti sono identici. I ♥ Sir David. Ma preferisco leggere. Wow, siete arrivati a leggere fin qui, mica poco! Approfitto ancora un po' del vostro tempo, se vi va, e concludo. Se sono slogan quelli che cercate (esempi: no alla droca ittica; make bamboo forests great again) o informazioni puntiformi (esempi: l'acqua è bagnata? SI []  NO []; il coccodrillo come fa?) allora i video con la tradizione orale, secondo me, sono un buon sistema per raggiungere tutti, sono \"giovani\", vivaci, martellanti etc etc. Forniscono una (1) idea, un concetto semplice, un messaggio \"da portare a casa\", metterlo in un portafiori e aspettare che secchi o, più raramente, metta radici. Ma la divulgazione non consiste in questo, o almeno, non solo. La divulgazione via video è quella di Planet Earth, con gli animali che fanno cose, perché sono gli animali i protagonisti (o i vaccini, o i torni da legno, o gli OGM, o questo, o quello), non il divulgatore vanitoso assetato di attenzione. Il divulgatore può essere simpatico, accattivante, interessante, ben vestito, malvestito, spettinato, abbronzato ma... si sta parlando del divulgatore o del panda/vaccino/tornio? Se ho un altro essere umano davanti il mio cervello di cacciatore raccoglitore non può fare a meno di raccogliere informazioni sull'essere umano che ha di fronte (giovane/vecchio/altro, uomo/donna/altro, bello/brutto/altro, sposato/single/altro etc). Finisce che mentre penso a quanto era sexy Sir David anche a sessant'anni, ascolto con meno attenzione come si riproducono le iguane marine delle Galapagos. Mi aiuta a concentrarmi il vedere le iguane marine per il 95% del tempo e quel figo di Sir David in camicia kaki per il 5%. Ma se il rapporto fosse stato invertito, oggi saprei molto meno delle iguane marine. Pensiamoci: il divulgatore che spiega le cose su you tube sta facendo divulgazione o si sta mettendo in vetrina, sperando anche in un ritorno economico? Fa l'interesse dell'ascoltatore che ha difficoltà a leggere un lungo testo scritto come questo, o fa il proprio interesse, andando contro i suoi \"fans\", nel lungo termine? Soprattutto, se voglio veramente sapere e capire qualcosa delle iguane marine, devo leggere. Devo fare quell'enorme sforzo di astrazione simbolica che è passare da caccole di mosca serpeggianti sulla carta o sul video a idee e concetti, e lo devo fare da sola, senza Sir David in camicia kaki a distrarmi, o a spiegarmi cose che non ascolto. Perché è proprio quello sforzo di astrazione simbolica così evolutivamente nuovo che mi porta poi a pensare ulteriormente e riflettere su concetti complessi. Se non sono in grad0 di leggere e capire un testo quando tutta la mia attenzione è concentrata sul testo, siamo sicuri che quella cosa la capirò ascoltando distrattamente un video mentre cucino? Perché sono un'analfabeta funzionale? Perché non so leggere o perché non sono in grado di astrarre e rielaborare le idee? E ascoltando passivamente le idee di altri, anche se a contenuto scientifico, quanta rielaborazione e pensiero mio ci metto? Siamo sicuri che sia un bene \"venire incontro ai ciovani\" (come direbbe il tizio della droca), snocciolandogli fatti per venti minuti, sapendo che una frazione non indifferente di persone (47% in Italia) non è in grado di elaborare con giudizio, senso critico e scetticismo? Pensiamoci però. Sino a qualche decade fa la maggior parte della popolazione era analfabeta e aveva un linguaggio molto povero. Dopo 2-3 generazioni chiediamo a tutti i discendenti di quelle persone di sapere almeno due lingue (contano anche dialetto e italiano), sapere usare strumenti elettronici e di leggere e capire concetti complessi. Centocinquanta anni fa nessuno glielo avrebbe chiesto: dal \"popolo\" si voleva solo che sapesse coltivare la terra. Secondo me è un miracolo che più di metà delle persone abbia il preadattamento alla lettura. E sempre secondo me è un salto evolutivo enorme della nostra specie. La rimanente metà seguirà a ruota, si spera. O forse no, tutto sommato la clava non è un brutto strumento, ma l'evoluzione è imprevedibile. Per ora possiamo cercare solo di fare in modo che quel 47% non ascolti gli slogan che danno informazioni sbagliate per tornaconto personale. Come? Non lo so. Lo sapranno forse i nostri discendenti fra molte generazioni, dopo che avranno elaborato i dati di questo periodo così pieno di cambiamenti."},
{"title": "Storie ordinarie di cani e gatti brutti fuori e di umani brutti dentro", "text": "Da qualche tempo uno dei miei hobby è farmi buttare fuori dai gruppi Facebook sui gatti. Non so perchè proprio quelli sui gatti, sono iscritta a diverse dozzine di gruppi su vari argomenti, ma solo quelli sui gatti scatenano il pandemonio. Sospetto perché sono quelli con più iscritti e meno selettivi: tutti su Facebook amano i gatti, in fondo, e questo rende i gruppi piuttosto... come dire... vari. Al momento sono stata allegramente buttata fuori a furor di popolo, con le gattare in frenesia, da cinque gruppi di gatti: \"Quanti gattari siamo?\", \"Balie e orfani\" (orfani miagolanti, ovviamente), \"Un #chemmefrega è per sempre\", \"Io e i miei cazzo di gatti\", e il quinto giuro c'é ma non mi ricordo come si chiama, ed essendo stata bloccata non posso cercarlo, forse era quello sui gatti neri, boh. Il motivo per cui mi buttano fuori è sempre lo stesso: arriva il momento in cui non ce la faccio più a trattenermi e mi scappa mio malgrado qualcosa di scientifico, che viene costantemente accolto male dalle utenti (sempre donne, non so perché) che si rivolgono allora al moderatore (quasi sempre uomo, non so perché) il quale non ci pensa due volte a cliccare sul tasto \"blocca\". Un blocco ideologico, più che altro. Sinora a scatenare l'ira delle gattare sono stati i seguenti argomenti: vaccinazioni (ritenute inefficaci)*, sterilizzazione (non si deve fare perché è bello avere la \"cucciolite\", anche se poi non mi è chiarissimo  che ne è dei suddetti cuccioli quando crescono e sono meno fotogenici), la domesticazione del gatto ** e per ben due volte gli Sphynx, i gatti senza pelo. Quello degli Sphynx è un problema insormortabile, perchè pesca direttamente nel pozzo degli istinti più basilari della nostra specie. Se sui vaccini o sulla domesticazione una persona più paziente e meno di cattivo carattere di me potrebbe provare a passare la corazza dell'effetto Dunning-Kruger, sugli Sphynx, o sui bulldog, o sui carlini, o sui persiani la faccenda si complica. Il motivo per cui amiamo tanto, selezioniamo e spendiamo un sacco di soldi per possedere alcune razze di animali oggettivamente sgraziate è che hanno caratteri infantili esasperati, e l'evoluzione della nostra specie ci ha reso sensibilissimi ai caratteri infantili: testa grande, occhi grandi, viso piccolo, determinate proporzioni corporee, dimensioni da neonato. A questo si aggiungono gli istinti di genitorialità repressi, perchè oggi generiamo pochissimi bambini rispetto a un secolo o due fa, quando partorire dieci figli era la norma, nella speranza che almeno qualcuno raggiungesse l'età adulta, e all'arrivo della menopausa i nipotini erano già in giro. In assenza di neonati nelle nostre vite, un gatto o un cagnolino che premono sulle leve istintive giuste fa l'effetto del metadone per gli eroinomani, supplisce in mancanza d'altro. So già che i proprietari di Sphynx o carlini eventualmente presenti in sala stanno già preparando, oltre a torce e forconi per venirmi a prendere da casa e legare al palo, tutta una serie di motivazioni razionali alternative per cui amano i loro animali: detestiamo l'idea del determinismo genetico nei nostri comportamenti ma se non ci fosse, almeno come base genetica al di sotto della sovrastruttura culturale, i sette miliardi di umani si comporterebbero in modo del tutto casuale, rendendo la convivenza impossibile. Isolare dei trend comportamentali basilari non è difficile. Cominciamo dai felini. I gatti in sè sembrano uno scherzo dell'evoluzione per costringerci ai rapporti interspecie. Oltre ad avere le dimensioni di un neonato, ed essere completamente dipendenti da noi come un neonato, le malebestie hanno anche imparato un trucco per manipolarci. Secondo uno studio inglese pubblicato su Current Biology, i gatti hanno due modi di fare le fusa: il primo è più regolare, e viene emesso quando il gatto è rilassato. Il secondo viene invece prodotto quando il gatto ha fame, per esempio alle cinque di domenica mattina. Contiene un picco a frequenza più alta che secondo i ricercatori ci ricorda, presumo da qualche parte nell'ipotalamo (la sede delle reazioni istintive ed emotive), il pianto di un neonato, per cui ci sentiamo istintivamente obbligati ad alzarci e dargli da mangiare, perchè è quello che faremmo con nostro figlio. Anche il miagolio del gatto, se ci si pensa, ricorda il pianto di un neonato, e fa leva sullo stesso istinto per cui ci sentiamo colpevoli a vedere il micio che miagola davanti alla ciotola vuota, anche se ha appena finito di mangiare. Io lo so, e riempio comunque la ciotola dei miei gatti al minimo miagolio disperato, perchè disobbedire alle sataniche creature va oltre la mia capacità di razionalità. Viene il dubbio se siamo stati noi ad addomesticare i gatti o i gatti ad addomesticare noi. Dal punto della fitness, grazie a noi oggi ci sono milioni e milioni di gatti in tutto il mondo, cosa che non sarebbe potuta succedere senza questa reciprocamente abusiva relazione tra noi e loro. Siamo quindi parte del fenotipo esteso dei gatti per la dominazione del mondo.  D'altro canto, come dicevo, la relazione è reciprocamente abusiva. Vogliamo obbedire ai nostri gatti, ma loro devono assomigliare ai nostri neonati, per cui li deformiamo opportunamente. Ed ecco che vengono fuori i gatti persiani, pelosi come l'abominevole uomo delle nevi perchè devono essere morbidi e bianchi (come il vestitino di un neonato), con la fronte alta, gli occhi sporgenti e il muso rincagnato, che lì da qualche parte nel nostro deficiente ipotalamo (nel senso che manca di logica) ci ricorda un bambino. Noi siamo felici, guardiamo l'orrenda creatura e l'ominide dentro di noi pensa intenerito: \"il mio bambino\". Il gatto invece è parecchio infelice perchè quella deformazione della faccia gli costa sofferenza. Pensate a un essere umano con la mandibola di dimensioni molto ridotte che gli rende difficile la masticazione, il naso piccolissimo che rende complicata la respirazione, la fronte alta tipo alieno, gli occhi sporgenti come un ipertiroideo e superpeloso dappertutto, col pelo che striscia per terra. Sareste contenti? No, sareste delle persone con una qualità della vita piuttosto ridotta. A causa di queste deformazioni indotte del cranio i persiani soffrono di problemi respiratori, non tollerano i climi caldi, quelli freddi e neanche quelli secchi, o quelli umidi, la decompressione degli aerei, hanno spesso quantità anormali di lacrime a causa degli occhi sporgenti, gravi accumuli di palle di pelo nello stomaco (tricobezoar), e la scarsa ossigenazione li rende meno attivi degli altri gatti. Ma ehi, mi guarda con gli occhioni tondi da cucciolo, faccio finta di non notare che respira male ed è un gatto deforme! Se il persiano piange (a causa degli occhi sporgenti), il suo contrappasso, il gatto Sphynx senza pelo, neanche ride. E se il persiano ci piace perchè è pelosissimo, lo Sphynx ci piace perché è rosa e glabro come un neonato umano, completamente dipendente da noi come un neonato umano, bisognoso di bagnetti periodici come un neonato umano (perchè suda e se non lo lavi puzza) e ha complessivamente quell'aria sfigata e inetta di una creatura non autosufficiente che fa scattare la mammapancinaominide che vive nel nostro ipotalamo. Lo sphynx, di suo, è un gatto, e come tale presumibilmente preferirebbe essere indipendente, non dover subire i bagnetti, poter uscire senza prendersi una polmonite, essere libero di cercarsi l'erba gatta, leccarsi il pelo o annusare le tracce odorose di altri gatti, o acchiappare un topo. Ma non può, perchè i neonati umani non le fanno queste cose, e se esce comunque gli fa freddo, sarebbe come per noi uscire di casa nudi.  Ma il problema principale dello sphynx è la mutilazione conseguente la perdita del pelo. Perchè la mutazione genetica che trasforma un gatto normale in uno Sphynx sopprime anche la formazione delle vibrisse, che sono strutturalmente peli modificati. La funzione delle vibrisse è sensoriale e serve al gatto per molteplici scopi. L'occhio del gatto vede in modo differente dal nostro: per quanto abbia un potere risolutivo straordinario, per cui forma una immagine molto più nitida e ha una superiore velocità di acquisizione delle immagini (per cui un film probabilmente gli sembra una serie di fotogrammi) e una straordinario visione notturna, non vede molto lontano, e neanche da vicino. Per dare un'idea, il nostro cristallino contribuisce alla visione con un potere di 15-20 diottrie, il loro 53-55 diottrie, come avere dei cannocchiali, senza menzionare l'aggiuntivo potere rifrattivo della cornea. Malgrado ciò, avendo occhi più piccoli e pupille grosse, da lontano i gatti vedono meno bene di noi per motivi ottici (è come quando si apre tutto il diaframma di una piccola reflex), ma non gli serve vedere molto lontano perchè sono animali piccoli che stanno a terra, quindi non hanno un orizzonte ampio come il nostro, che siete alti circa 1.80m, io uno o due cm in meno. Sfortunatamente, avendo i cannocchiali, da vicino vedono estremamente male. Praticamente niente. Mettete un croccantino sotto il naso del vostro gatto e ditemi se lo guarda. I gatti tuttavia mangiano topi, che sono cose piccole che bisogna catturare a distanza ravvicinata, ma da vicino sono ciechi. Le vibrisse servono proprio a quello: sono \"gli occhi\" dei gatti a distanza ravvicinata, che percepiscono e discriminano gli oggetti con una percezione tattile altissima grazie a strutture cerebrali che ci mancano, chiamate dagli inglesi \"barrels\", inimmaginabili per noi, e che formano nel cervello del gatto una \"immagine\" tridimensionale dell'oggetto percepito. Ma non servono solo a questo. Aiutano nella percezione spaziale, cosi il gatto sa dove si trova, nell'equilibrio e nell'orientamento. Aiutano a stimare se il gatto passerà attraverso un pertugio piccolo e aiutano anche nel percepire piccole variazioni di temperatura, come quelle indotte da un topo di passaggio. Nei ratti sembra che le vibrisse aiutino anche a percepire campi elettrici. Nei gatti non ci sono studi ma essendo animali notturni, che non sempre possono contare sulla vista, non mi stupirebbe. Di conseguenza, gli sphynx sono animali geneticamente privati di un senso principale per loro, che a noi sembra irrilevante solo perchè non lo possediamo. E' come allevare intenzionalmente gatti  ciechi o sordi, per motivi estetici: ci sembrerebbe una bestialità far nascere intenzionalmente gatti con un handicap, ma dato che noi le vibrisse non ce le abbiamo e non capiamo dove sia il problema, allora è ok. Una delle utenti di uno dei gruppi da cui sono stata bannata mi ha spiegato che lei da piccola tagliò i baffi al gatto e non notò alcuna variazione comportamentale, quindi gli Sphynx sono ok, diceva. Perchè infatti qualunque bambino sufficientemente incosciente da fare una cosa del genere sa come fare osservazioni scientifiche etologiche. Ma non è necessario. Guardate questo video, un modo di mangiare che purtroppo sembra comune a molti Sphynx, che senza i baffi non capiscono cosa stanno mangiando, e quanto è grande quello che stanno mangiando, tra l'ilarità dei loro umani.  Questo altro video invece fa chiaramente capire le difficolta del gattino più a destra al secondo 0.35, che è chiaramente confuso su dove si trovi il giocattolo, si comporta come se non lo vedesse.  Non starò neanche a menzionare tutte le altre deformazioni indotte nei gatti, dai Manx la cui mancanza di coda è sintomo di spina dorsale bifida a vario grado di patogenicità, al gatto bassotto affetto da nanismo per cui non riesce a saltare o correre come un gatto normale, ai siamesi ipertipici con la scatola cranica superallungata, agli scottish fold che soffrono di otite per via delle orecchie anormalmente ripiegate, la scelta è notevole. Adesso pare che abbiano cominciato a selezionare anche Maine Coon deformi rispetto a quello che è lo standard normale di un gatto rustico e forte, ma la cosa andrebbe indagata. Nulla, comunque, in confronto ai cani Lo stato di maltrattamento genetico di molte specie di cani è veramente serio. Mentre i felini sono in stasi evolutiva, ed è piu difficile alterarne la struttura, i cani sono stati alterati e modificati in tutte le varietà di forme e colori. Poco, per la verità, negli ultimi 15000 anni di convivenza, quando servivano come cani da lavoro, ma molto nell'ultimo secolo o due, da quando hanno inventato le mostre dei cani. Di conseguenza, non si può imputare la causa della maggiore varietà di razze canine alla domesticazione più antica, rispetto a quella felina, ma alla maggiore plasticità del genotipo dei lupi. I cani vanno dagli alani ai barboncini, dai mastini napoletani agli yorkshire da 1 kg, dai bassotti ai levrieri, col pelo lungo, corto, le creste, liscio, riccio, maculato, tinta unita, pezzato, striato, con le orecchie lunghe, corte, pendule, ritte... c'è di tutto, sono chiaramente geneticamente molto plasmabili. Ci sono però alterazioni mostruose anche nei cani, e per lo stesso motivo dei gatti: i cani piccoli devono avere caratteri infantili esasperati. Quelli grandi invece devono rispondere a un ideale di potenza soggiogata, il sogno del cacciatore-raccoglitore che abbiamo nei geni. I carlini a me hanno sempre ricordato una patata con la lingua e le zampe, li trovo sgraziati, ma soprattutto mi fanno pena. Senti che si avvicina un carlino, per strada, ad alcuni metri a causa del loro ansimare. E' evidente a tutti che hanno problemi respiratori spesso gravi, per via della deformazione esasperata del cranio, peggio che nei persiani, ma continuano a essere cani molto diffusi e richiesti Le modifiche del cranio del carlino sono così estreme che il 50% ha gravi problemi respiratori e solo il 7-15% respira normalmente. Il prognatismo della mandibola rende difficile la masticazione. L'esoftalmo (gli occhi sporgenti) spesso risulta in ulcere corneali che possono portare a cecità. Le zampe corte gli rendono difficile camminare normalmente, a cui si aggiunge una tendenza genetica all'obesità. Le pieghe della pelle portano facilmente a malattie cutanee. Dietro il palato si accumula tessuto cutaneo che porta a soffocamento. Il carlino è solo il caso più estremo in assoluto, ma molti altri cani piccoli con la faccia piatta soffrono dello stesso problema: bulldog, bulldog francese, pechinese, Boston terrier, Shi Tzu, e anche il boxer soffrono tutti degli stessi problemi facciali del carlino, respirazione difficoltosa, denti sconnessi, occhi troppo sporgenti. Il bulldog un secolo fa era un cane da lavoro, selezionato per mordere i tori alle caviglie e impedirgli di andarsene dove volevano. Poi selezionato per i combattimenti. Poi selezionato per assomigliare a una versione neotenica (ovvero con caratteri infantili) di Winston Churchill. Un secolo fa i bulldog respiravano e correvano per i pascoli. Oggi ansimano, sbavano come lumache per via del prognatismo (cioè la mandibila che sporge) e della faccia piatta e se dovessero inseguire un toro probabilmente collasserebbero. Non ce li vogliono neanche in aereo, temono che muoiano in volo, anche in cabina pressurizzata. Il cavalier king Charles, una specie di cocker puccioso che sembra un cucciolo per tutta la vita, soffre di una patologia gravissima chiamata siringomielia. Fondamentalmente quello che accade è che nella metà circa di questi cagnetti antropomorfi la parte basale del cranio è stata deformata dalla selezione artificiale ed è troppo piccola, il cervelletto, che risiede in quell'area, troppo grande, perchè continua ad avere le dimensioni originali. Questo forza il cervelletto in eccesso in basso, attraverso il forame magno, il buco attraverso cui fuoriesce il modollo spinale dalla colonna vertebrale per connettersi al cervello, e blocca la circolazione del fluido che bagna il cervello, il liquido cerebro-spinale, con conseguenti danni cerebrali. Inoltre si creano delle sacche di liquido dette siringi nel tessuto del midollo spinale. Le conseguenze, si può immaginare, possono essere devastanti per i cagnolini colpiti. I sintomi cominciano con un grattamento a mezz'aria a livello del collo e continuano con instabilià nelle zampe, mancanza di coordinazione muscolare, cambiamento di carattere, tendenza a non farsi toccare a causa di una ipersensibilità diffusa e soprattutto dolori atroci. L'unica possibilità è sottoporre il cane a costosissimi interventi chirurgici effettuati da un neurochirurgo veterinario specializzato, cosa che non tutti possono permettersi, e che potrebbe comunque risultare nella morte del cane. La chirurgia inoltre non ripara i danni neuronali già fatti. Di esempi ne potrei fare altre dozzine. Tutti i cani e gatti di razza, chi più chi meno, soffrono di problemi genetici dovuti all'inbreeding, necessario per la selezione dei caratteri desiderati. I caratteri desiderati sono spesso decisi a tavolino da associazioni di dubbia moralità come il Kennel Club. Un documentario investigativo della BBC, Pedigree dogs exposed (dura un'ora ed è in inglese, ma è molto interessante), traccia l'adesione al movimento eugenetico nella storia del club ed espone pratiche assurde come la soppressione dei cuccioli che non rispondono allo standard perchè sono \"geneticamente difettosi\". Da noi in Italia la situazione è ulteriormente peggiorata dall'arrivo continuo di cuccioli con pedigree più o meno veri dall'est europeo, allevati da gente senza scrupoli che non esita a vendere gattini e cagnolini così inbred da essere una collezione di patologie genetiche e sofferenza.  Tutto questo potrebbe essere evitato? Se il cane è il miglior amico dell'uomo, l'uomo è il miglior amico del cane? E del gatto? Si potrebbe in teoria vietare l'allevamento di animali come sphynx e carlini, ma su base nazionale, quindi a livello globale la cosa non sortirebbe effetto. Le associazioni di allevatori di cani e gatti di razza non collaborano (penso che quello dell'ANFI sarà il prossimo gruppo di gatti a buttarmi fuori, se questo articolo dovesse girare: avanti il prossimo), con loro la discussione è come con un muro di gomma: almeno in Italia tutti (allevatori di cani, gatti, gechi, pesci rossi o qualunque altra cosa) sostengono che lo fanno solo per il piacere per rimetterci economicamente. Nessuno quindi offre agli acquirenti i risultati di test genetici completi che certifichino cuccioli senza patologie. Addirittura è permesso agli animali portatori di tare genetiche di riprodursi e spargere in giro le patologie genetiche. Sono l'orgogliosa dispensatrice di cibo di un soriano randagissimo che è cieco a causa di una patologia genetica (Progressive rethinal athrophy) tipica dei gatti abissini. Non so dove il mio gatto abbia rimediato il gene difettoso di un gatto di razza, ma se dovessi mai decidere di volere un abissino, dopo aver visto gli effetti sul povero Baldrick, pretenderei un esame genetico.  Convincere gli allevatori a non ottemperare allo standard delle razze più a rischio è fatica sprecata, perchè l'acquirente di uno Sphynx desidera proprio un gatto glabro, non una imitazione, e quello di un carlino vuole una patata asmatica. Lo scopo di questo lungo articolo quindi è tentare la terza strada, e informare chi desidera un cane o un gatto di razza _sano_ di evitare certe razze come i cavalier king charles, o di pretendere dall'allevatore test genetici da sottoporre al proprio veterinario di fiducia. Alla lunga questo costringerebbe gli allevatori a essere più scrupolosi nella selezione dei loro animali. Si tratta però di una via irta, lunga e difficile, perchè se il pupo piange che vuole il bassotto (che soffre di deformità ossee varie ed eventuali), i genitori spesso per accontentarlo gli comprano quello del discount allevato nell'est europeo, senza certificati e senza niente, chissenefrega se il cane soffre, perchè è più economico. Io personalmente ho sempre e solo avuto randagini e, a parte il micio cieco, sono sempre stati geneticamente sani più dei pesci (che pure loro hanno una bella collezione di malattie). Non sento il desiderio di convivere con una creatura deformata per corrispondere a un ideale di bellezza fittizio, pagando per questa vanità altrui il prezzo di lunghe sofferenze (l'animale) e centinaia di euro (io). Capisco però anche chi desidera un animale di razza per essere sicuro che sarà di buon carattere, o di una certa taglia. Ma dovrebbe prima rendersi conto che non sta comperando un neonato umano, ma una creatura con le sue esigenze etologiche, prima tra tutte quella di non soffrire. ___________________________________________________ *I gattini devono stare in isolamento assoluto perché i vaccini chiaramente non funzionano e non coprono per TUTTO. I neonati no, perché il paragone tra neonati e gattini \"non si può sentire\". Sic. \"Sei veterinaria tu\"?, mi chiede la gattara. \"No sono biologa qualcosa di immunologia penso di saperla\". \"I biologi sanno la biologia. Un veterinario serio non parla di cose che non sa come fai tu. BIOLOGA. Studia!!!\". Quindi biologa è un insulto. I biologi sanno la biologia. I veterinari sanno la veterinaria. I vaccini non si è capito bene chi li sa. ** degenerata nel seguente modo: utente mi dice che sto dicendo fesserie sull'evoluzione e la domesticazione dei gatti. Io dico che ci sono molti dati scientifici a riprova. Utente non mi crede. Rispondo \"Si faccia un giro su Google Scholar\". Il gruppo esplode in un coro di dileggi sulla mia \"laurea all'universita' di Google\" e sul fatto che le prove stanno nei libri, mica su Google. \"Dottor Google? Non ha un testo più serio da consigliare? Preferisco il cartaceo\" \"E' un semplice motore di ricerca\" \"mi sa che non esistono libri\" e cosi' via. A me che Google Scholar e gli altri vari aggregatori e motori di ricerca di articoli scientifici sembrano la summa della civiltà sembra evidente che ho la scala di priorità sbagliate, dopo questa conversazione. Un paio di Referenze aggiuntive Kröger, R. H. H., Campbell, M. C. W., Fernald, R. D., &amp; Wagner, H. J. (1999). Multifocal lenses compensate for chromatic defocus in vertebrate eyes. Journal of Comparative Physiology A, 184(4), 361-369. Gilger, B. C., Davidson, M. G., &amp; Howard, P. B. (1998). Keratometry, ultrasonic biometry, and prediction of intraocular lens power in the feline eye. American journal of veterinary research, 59(2), 131-134. Schmidt, M. J., Kampschulte, M., Enderlein, S., Gorgas, D., Lang, J., Ludewig, E., ... &amp; Ondreka, N. (2017). The relationship between brachycephalic head features in modern Persian cats and dysmorphologies of the skull and internal hydrocephalus. Journal of veterinary internal medicine, 31(5), 1487-1501. EditAggiungo in calce un racconto che lessi da ragazzina, e che ho ripescato a distanza di tanti anni perché mi sconvolse al punto che non l'ho mai dimenticato. Fu scritto alla fine del XIX secolo, e i parallelismi con quello che ho scritto su sono veramente inquietanti "},
{"title": "I gatti giganti dell'isola di Ascension", "text": "L'isola di Ascension, di proprietà del governo britannico, è un'isola vulcanica in mezzo all'oceano Atlantico il cui habitat originale è stato del tutto devastato nei 5 secoli dopo la sua scoperta, avvenuta il 21 Maggio 1501, quell'anno giorno dell'Ascensione. L'isola era arida (ci sono solo due sorgenti di acqua potabile) e priva di alberi.Non sappiamo con precisione come fosse l'ecosistema originario e quali e quante specie endemiche ci fossero. Certamente l'isola era una importantissima stazione di nidificazione per le tartarughe verdi (Chelonia mydas) e per diverse specie di uccelli marini, di cui almeno uno endemico, la fregata di Ascension (Fregata aquila). Purtroppo i portoghesi introdussero capre e pecore per approvvigionare i marinai, che devastarono l'ambiente e quasi certamente portarono diversi endemismi all'estinzione. Oggi si contano 29 invertebrati endemici, ma nessun vertebrato, fregata a parte. Charles Darwin visitò Ascension a bordo del Beagle nel 1836 e la descrisse come un'isola senza alberi, con nulla che cresceva sulla costa. La vegetazione all'interno però supportava \"circa seicento pecore, molte capre, qualche bovino e alcuni cavalli\". In più riporta che c'erano molte galline faraone importate dalle isole di Capo Verde, ratti, topi e granchi terrestri. Oggi si contano un minimo di 138 specie introdotte. Dato che non se ne può mai avere abbastanza di una buona cosa, per aumentare l'umidità dell'isola e supportare la piccola popolazione umana dell'avamposto della Royal Navy, inizialmente insediato per tenere d'occhio Napoleone quando era a Sant'Elena, nel 1843 il naturalista Robert Hooker ebbe una grande idea. Incoraggiato da Darwin, iniziò un progetto di \"inboschimento\" dell'isola (di solito si dice rimboschimento, ma in questo caso alberi non ce n'erano mai stati, quindi penso di poter omettere il \"ri\"), in collaborazione con la Royal Navy e i Kew Gardens. Nel 1870 c'era una fantastica foresta pluviale di araucarie (sudamericane), bambù (Asia orientale) banane (Africa) ed eucalipti (Australia).In tutto questo andirivieni di navi che portavano alberi sbarcò naturalmente qualche gatto, non sappiamo con precisione quando. Recenti ricerche della Zoological Society London, in via di pubblicazione, hanno rivelato un fenomeno molto interessante: come i topi della vicina isola di Gough, che si sono evoluti in due secoli diventando delle dimensioni di un ratto, anche i gatti di Ascension sono diventati giganti e pesano in media sui 15 kg, quanto una lince americana. Secondo il ricercatore dell'Imperial College Ed Sturgeon, uno degli autori dello studio \"su Ascension sono del tutto scomparse le pecore e anche il numero di capre ha subito un drastico calo. Nei campioni di escrementi felini rinvenuti abbiamo trovato anche squame di tartaruga verde marina  e piume di albatros\".La popolazione di albatros, già in calo su Gough per via dei topi giganti che predano i pulli, è a rischio anche su Ascension perché questi enormi gatti ferali non esitano a predare gli adulti in nidificazione. L'evoluzione di questi felini ha dello straordinario, se si pensa che è avvenuta in meno di cinque secoli. Non esitano a entrare in acqua e nuotare per procacciarsi cibo e occasionalmente si rinvengono sulla spiaggia resti di squalo parzialmente divorato. In alcuni casi si rinvengono giovani squali intatti, presumibilmente usati dai piccoli per allenarsi alla caccia e giocarci.È al momento in corso una ipotesi di lavoro per introdurre i gatti giganti di Ascension in zone dove è necessario eliminare maiali selvatici,  cinghiali e asini invasivi, come l'isola di Socotra o Genova.  Uno degli squali rinvenuti sulla spiaggia di Ascension. Si notino le ferite sul fianco, graffi tipici degli artigli di un grosso felino."},
{"title": "Tastiere per gli orsi", "text": " Torna l'estate e, immancabilmente, si torna a parlare di orsi. Oramai l'amministrazione del Trentino ce li ripopone come un tormentone, come la canzone dell'estate. E al momento sembra che anche se gli orsi non fanno nulla, non attaccano nessun passante e se ne stanno nei boschi, si trova comunque il modo di dargli qualche colpa. Perche' qualcuno a cui dar la colpa bisogna trovarlo per forza. Non vorremmo mai che la gente in Trentino cominciasse a guardarsi in torno e scoprisse problemi come quello dell'alcolismo in crescita, dei 9 morti per moto in un mese,  delle morti sul lavoro in aumento, della sospensione dell'obbligo vaccinale, dei turisti morti per legionella, della droga in val di Non e del doping da palestra in val di Fiemme, o dell'evasione fiscale. Sarebbe un peccato se i turisti pensassero che il Trentino e' in Italia, dopo tutto, e soffre degli stessi problemi malgrado l'autonomia. Molto meglio impacchettare tutti i problemi della provincia in una pelle d'orso e servirne la testa alla stampa su un piatto d'argento. Ed eccoci qui tutti distratti a controllare le news per vedere se M49 e' stato catturato, invece di chiederci chi sia Salviano, che ruolo abbia e come mai si imbuca. La strategia e' sempre la stessa, si trova un debole, uno che non vota, che non puo' difendersi, che non puo' parlare e lo si da in pasto all'odio, odio che viene allevato e fatto crescere con diligenza sottile nel corso di mesi e anni, per essere poi utilizzato al bisogno, come le medicine. E se l'orso non mangia nessun essere umano, lo dichiariamo pericoloso lo stesso perche' mangia bovini e asini. E se questo va contro il piano di gestione, perche' le prede non erano in sicurezza, ce ne freghiamo. E se questo va contro il parere del ministero dell'ambiente, ce ne freghiamo ancora piu velocemente, perche' tanto sono alleati di governo. E se questo va contro le norme europee di protezione delle specie a rischio, lo aggiungiamo ai motivi per uscire dall'Unione Europea e tornare al neolitico, i tempi civili in cui non si votava e la vita media era di trent'anni. Orsi, migranti, Rom, case abusive, tutto fa brodo. Piccoli trucchi per sviare la rabbia. Non vale piu nemmeno la pena di scrivere del caso in se', il povero M49 e' solo un casus belli, se non avesse mangiato qualche bovino o asino (non protetto da recinti elettrificati e prontamente rimborsato) sarebbe sicuramente arrivato un cacciatore a raccontarci di come l'orso, o il lupo, lo abbia attaccato. Il web e' pieno di orsi curiosi che sbirciano nelle case. Se quello fosse motivo sufficiente dovremmo cominciare ad abbattere pure gli orsi abruzzesi, tipo Amarena, quella che va matta per le ciliege degli orti. E invece stiamo tutti li a fare dietrologia. Ma e' stato davvero catturato? Ma e' stato davvero portato al Casteller, il noto campo di concentramento per orsi trentini? Ma e' davvero scappato da solo o lo hanno fatto scappare? Ma la recinzione era davvero elettrificata con 8000 Volt? E come mai non e' stato anestetizzato? E come gli hanno tolto il collare? Ma forse era gia' morto da prima e non ce lo vogliono dire? Ma forse gli hanno sparato subito dopo la fuga e non ce lo vogliono dire? Ma siamo sicuri che siano queste le domande giuste da porci? O magari la domanda giusta e': per cosa sta facendo da parafulmini M49? Del resto Fugatti, il presidente della PAT, e' quel signore che nel 2011 invitava tutti a mangiare carne d'orso, ma che nel 2014 rimproverava l'ex-governatore Rossi della morte di Daniza (specificando pero' che lui  gli orsi non ce li voleva, ma che avrebbe saputo far di meglio. Si e' visto). Del resto, non ha mai fatto mistero di voler aprire la caccia libera a tutto quel che gli passa per la testa, lupi, orsi o animali delle altre regioni che siano. Non perche' in realta' sia un particolare fan della salamella di plantigrado, ma perche' coi carnivori e' facile parlare alla pancia delle persone. E' tanto piu' facile dire che i lupi distruggeranno l'allevamento del Trentino scatenando reazioni isteriche, che prendere voti dicendo che i morti sulle strade stanno raggiungendo cifre inquietanti. Gia' solo per questo, rassegnamoci, ma M49 e' spacciato. Serve a incuneare il concetto che \"si puo' fare\". Un tempo la Lega avrebbe detto \"contro il volere di Roma ladrona\". Ma ora che Roma sono loro (come peraltro nella maggior parte degli ultimi 25 anni), il nemico, quello che gli impedisce da salvarsi dall'esercito zombie di orsi assassini (e ai bambini non ci pensiamo?), sono gli animalisti, il PD, i radical-chic cittadini e piu' o meno chiunque non sia quella piccola minoranza di allevatori trentini che urla e pesta i piedi abbastanza forte da mandare in risonanza le paure ancestrali, mentre comunque intasca rimborsi.  \"Si puo' fare\", dicevo. Che sa un po' di Gene Wilder che interpreta il Dr. Frankenstein in Frankenstein junior, piu o meno con gli stessi risultati: creare mostruosita'. Perche' sono millenni che distruggiamo tutto, non si capisce perche' dovremmo smettere ora che ci riteniamo \"civilizzati\"; anzi, ora che siamo civili siamo anche molto piu bravi a distruggere grazie alla tecnologia. Se qualcuno puo' ottenere un guadagno di qualunque genere, piccolo o grande, che importa oggi se domani arriviamo al collasso ecologico? Jovanotti salva il mondo dalla plastica facendo concerti in aree costiere sensibili, chissenefrega dei fratini (grazie, WWF), Trump salva il mondo da se' stesso cancellando i dati scientifici sul riscaldamento globale, Marco Mengoni salva il mondo dal riscaldamento globale facendo concerti ai laghi di Fusine in mezzo ai boschi, volete forse che Fugatti sia da meno e non possa salvare il mondo anche un pochetto lui, sopprimendo qualche decina di lupi e orsi? Se avevate creduto a quel mito che il pianeta appartiene a tutti, provate a chiedere in regalo a Babbo Natale un po sano di cinismo, che ne avete bisogno. Il pianeta, si direbbe. e' di chi ha il potere di prenderselo e di farci il caspita che gli pare. Che fare? Protestare sui media sembra assurdo ma serve. Poco in alcuni casi in cui ci si ritrova davanti sistemi di propaganda sofisticatissimi, ma molto se siamo davanti a cose piu' piccole, come i concerti di Jovanotti o i salami d'orso di Fugatti. Perche' oramai quello che conta e' l'opinione del pubblico sui social. Gli allevatori trentini insegnano che se si strilla abbastanza forte alla fine qualcuno disposto ad ascoltarti per i voti c'e'. Continuerei ad alzare la voce. Con garbo, con educazione, senza odio, ma usiamoli anche noi questi social. Proviamoci, almeno. Tigri da tastiera no, tastiere per gli orsi si. N.B. Il contenuto di questo blog e' personale e non necessariamente in accordo con la linea editoriale della rivista. Se non siete d'accordo, prendetevela con chi scrive."},
{"title": "Tempo di migrazioni", "text": "Cari tutti, come le specie animali, a volte anche i blog migrano. L'orologiaio miope, che va avanti imperterrito dal 2007 incurante dei nuovi social, come l'Arabia fenice, alias fenicottero rosa, ogni tanto rinasce in un nuovo territorio. Dal suo vecchio dominio indipendente (www.lorologiaiomiope.com), dove risiedono ancora i vecchi post, è migrato nel 2012 sul sito web del National Geographic Italia. Tempo però di migrare ancora. Il blog nel suo intero è migrato, in quest'ultimo mese per me  pieno di cambiamenti, sul sito web di Le Scienze. Un caro grazie al Direttore Marco Cattaneo e alla caporedattrice Claudia Di Giorgio per aver voluto e facilitato la migrazione."},
{"title": "La strana storia dei cammelli australiani", "text": "Cambiamenti climatici e specie alloctone si intrecciano nella storia di un continente devastato dalla specie umana. Ha senso abbattere 10.000 cammelli per migliorare il clima? 1) Al momento in cui scrivo, 9 gennaio 2020, 10 milioni di ettari di foreste e boscaglia sono bruciati o stanno bruciando in Australia, in un'area costiera che va dal Nuovo Galles del Sud allo stato di Victoria. 130 incendi, di cui 50 ancora incontrollati, che hanno distrutto 1800 case e devastato diversi parchi nazionali  Fonte: https://www.bbc.com/news/world-australia-50951043 2) 23 persone sono morte sinora insieme a uno sterminato numero di animali. Quanti? E' molto difficile da dire, e la stima di mezzo miliardo che si legge sui giornali si riferisce solo ai vertebrati terrestri. Sinora le stime delle densità degli animali in Australia si sono rivelate molto imprecise, quindi quella cifra potrebbe essere molto più alta o molto più bassa, è veramente difficile da dire, e forse non è neanche veramente importante conoscerla con precisione. Non riesco a vedere differenza se a morire su Kangaroo Island per gli incendi sono 20.000 o 30.000 koala, il danno è devastante lo stesso, viste le proporzioni, e complessivamente la perdita di quegli habitat potrebbe causare squilibri ecologici veramente grandi, a prescindere dalla precisione numerica. 3) E' inaspettato? Solo se sei Trump, o un MiniMe di Trump come Morrison, l'attuale primo ministro Australiano, negazionista del climate change e amico delle lobby dell'estrazione del carbone. Molti studi peer reviewed avevano previsto cambiamenti importanti entro il 2020. Tra gli altri, questo report scritto nel 2007 proprio sul clima del sud est dell'Australia, la zona che sta bruciando, scritto da tre climatologi esperti per conto del Climate Institute of Australia. Le previsioni per il 2020 indicavano nei casi peggiori un incremento sino al 30% dei giorni ad alto rischio di incendio, sino al 25%  dei giorni a rischio estremo di incendio, un raddoppio dei giorni estremi in alcuni siti, giorni \"catastrofici\" in 20 siti. Inoltre sottolineava che le stagioni degli incendi degli ultimi anni sono durate di più e sono state le più intense dal 1940 a oggi. Insomma, lo sapevamo da almeno 13 anni (in realtà di più) che si sarebbe finiti cosi. Le predizioni sono state precisissime, e forse è meglio se non vi racconto quelle per il 2050. 4) Colpa dei piromani? Vediamo. Abbiamo un clima mediterraneo mite in inverno, con poca pioggia, secco e caldissimo in estate, sempre più caldo, sempre più arido, con tutta questa bella boscaglia secca, ettari, ettari ed ettari di boscaglia pronta a prendere fuoco come paglia. Basta nulla, davvero nulla, una sigaretta, un fulmine, un fiammifero, un focherello, per far divampare fuochi che vanno avanti e non si spengono più. Non si tratta di trovare capri espiatori, si tratta di chiedersi come si sia arrivati ad avere condizioni ambientali sempre più estreme, tali da consentire a un focherello di scatenare l'inferno che dura giorni e non si riesce a spegnere. Non è così facile dar fuoco a una foresta, se c'è umidità, anche quando la legna è secca: alle nostre latitudini i piromani, quelli veri, son costretti a portarsi dietro le taniche di benzina. Gli incendi stanno tutti gli anni, quest'anno cosa c'è, il congresso mondiale dei piromani radunato a Melbourne? Le foreste australiane sono resinose ed evolute per sopportare gli incendi, ma non era mai accaduto che bruciasse tanto bosco quanto è grande l'inghilterra, ed è quello che deve far riflettere, anche se vogliono distogliere la nostra attenzione. Secondo il Dr. Timothy Graham dell'Università tecnologica del Queensland che ha condotto una analisi in materia, la spinta a far credere sui social che c'è una cospirazione di piromani proviene da una impennata di bot sull'argomento. Qui e qui potete leggere i dettagli. Per quanto riguarda i media classici, invece il New York Times afferma ci sia lo zampino di Murdock nel disinformare e spingere verso questa fantomatica storia di piromani, che certamente sollevano da ogni responsabilità il governo e i negazionisti dei cambiamenti climatici, qui potete leggere tutta la storia. I cammelli stanno al continente dei marsupiali come una fetta di gorgonzola andato a male sta alla luna, ma ci sono, come ci sono i passerotti e i merli: sul momento importarli da altre zone del mondo sembrava una buona idea. Quando gli Europei arrivarono sul continente, per decadi rimasero bloccati lungo le coste dalle condizioni di aridità estrema del deserto interno, sino a che si cominciò a pensare ai dromedari. Il primo arrivato, nel 1840, si chiamava Harry e causò la morte accidentale del suo proprietario, l'eploratore John Horrocks, perché lo spinse mentre caricava il fucile per sparare a un uccello. Il povero Harry purtroppo non sopravvisse al suo vendicativo proprietario. Nel 1860 ne arrivarono altri 23 con due cammellieri Pachistani per una spedizione esplorativa nell'interno. Fu un successo e tra il 1870 e il 1920, secondo una ricostruzione di Ben Lerwill per la BBC, almeno 20.000 dromedari (e qualche cammello) furono importati dalla Penisola araba, dall'India e dall'Afghanistan, con almeno 2.000 cammellieri, prevalentemente indiani e afgani, ma anche nordafricani. I dromedari appartenevano quindi a varie razze selezionate, da quelli da guerra a quelli da trasporto e a varie aree geografiche, causando certamente un bel minestrone genetico nella popolazione attuale, e in più c'erano i cammelli mongoli a due gobbe, che sono una specie diversa, . I dromedari servivano per l'industria pastorale, perché portavano le balle di lana verso la costa, ma anche a trasportare pali del telegrafo, binari ferroviari e qualunque genere di merce pesante, dato che un maschio può trasportare sino a 600 kg, camminare per 40 km al giorno e resistere molti giorni senza bere. In breve, si deve ai cammelli (prevalentemente dromedari in realtà, ma da ora in poi userò la parola cammello come nome collettivo per dromedari e cammelli) e ai loro cammellieri asiatici e nordafricani la conquista dell'outback australiano, le carte geografiche dell'interno dell'Australia, la fondazione di avamposti, l'espansione dell'industria pastorale e in generale la penetrazioni degli Europei in aree altrimenti per loro inaccessibili. In breve, sono stati i cammelli (e i cammellieri) a occidentalizzare l'Australia. Sfortunatamente, intorno al 1940 arrivarono le prime strade asfaltate, i primi mezzi a motore e le prime linee ferroviarie \"coast-to-coast\", rendendo i cammelli, le carovane e i cammellieri obsoleti, dopo che per anni si era contato unicamente su di loro per un fiorente commercio. Se quindi prima gli animali erano sfruttati all'estremo, all'improvviso si ritrovarono a essere inutili, e naturalmente accadde l'inevitabile: furono liberati, che si arrangiassero da soli. Non tutti i tentativi di introdurre una specie alloctona riescono, per esempio, malgrado una serie di disperati tentativi, gli australiani non sono mai riusciti a introdurre i pettirossi e gli scoiattoli grigi, entrambi considerati all'epoca specie ornamentali. Ma i cammelli erano tanti e outbred, cioè un bel miscuglio genetico, erano in un ambiente adatto a loro e non avevano nemici naturali oltre ai dingo, e cominciarono lentamente ad ambientarsi e riprodursi. Secondo la letteratura nel 1969 si stimavano 15-20.000 cammelli rinselvatichiti in Australia,  nel 1988 se ne stimavano 43.000,  nel 2018 il governo ne dichiarava un milione. Considerando che si tratta di animali poco prolifici, questo da solo già ci dice che le stime delle densità degli animali nel migliore dei casi ce le possiamo giocare come terno al lotto (20-43-90 sulla ruota di Sydney, se fate terno passatemi la percentuale). Nel 2010 il governo australiano stimava circa 1-1.2 milioni di cammelli, prevedeva  che sarebbero raddoppiati in 8-10 anni e istituiva un National Feral Camels Action Plan. La seguente era la distribuzione stimata. Si noti che non ci sono cammelli dove oggi ci sono gli incendi.  Questo invece è l'uso della terra relativamente al territorio dei cammelli, secondo l'Action Plan. Come si vede in molte aree pecore (in verde) e cammelli si sovrappongono, ma anche territori aborigeni (in viola) e cammelli si sovrappongono, mentre le aree blu sono del demanio e quelle rosse i parchi nazionali e le altre aree protette. Gli occidentali prevalentemente vivono nella parte gialla, non interessata dai cammelli  Tutte le parti in gioco coinvolte concedevano che il problema non era tanto la presenza in se' di cammelli, ma le alte densità dove si raggruppavano, vicino all'acqua. I danni loro imputati sono: distruzione della vegetazione nativa, danno alle fonti idriche, perché a volte ci finiscono dentro le deiezioni (ma oggi tutte le pozze sono custodite), rischi per la biodiversità (imprecisati), competizione con le specie native, danni a siti di rilevanza culturale (es, luoghi sacri aborigeni, sepolture), danno alle infrastrutture (abbattono le staccionate), rischi per il traffico. I danni stimabili, secondo Dennis et al (2010), ammontano a 10 milioni di dollari l'anno, tutto sommato potrebbe essere peggio, considerando che i danni da cinghiale in Molise (ebbene si, il Molise esiste, anche se è grosso meno dell'unghia del mignolo dell'Australia!)  nel 2018 sono stati mezzo milione di Euro. Non trovo i dati relativi ai cinghiali per tutto il territorio italiano, molto più piccolo dell'area occupata dai cammelli in Australia, perché sono gestiti dalle singole regioni, ma penso si aggiri su cifre superiori. Per fortuna ancora a nessuno è venuto in mente di sparare ai cinghiali dagli elicotteri. Per farla breve, il governo australiano dal 2009 al 2013 mise a disposizione 19 milioni di dollari per un progetto quadriennale affidato al contraente Ninti One, per eliminare parte della popolazione di cammelli e ridurne le densità in 18 siti. Nel 2012 Ninti One già disse che il numero di dromedari era stato stimato male e ce n'erano forse in partenza 750.000. A fine progetto disse che il numero di partenza era 600.000 e che ne rimanevano 300.000, dopo che 160.000 cammelli (ma altre fonti dicono 100.000) erano stati uccisi dagli elicotteri, alcuni catturati e venduti all'estero e gli altri erano morti di siccità. \"siamo un p0' sorpresi da quanto siano sensibili alla siccità\", rivelò Ninti One ad ABC. Di fatto, c'erano così pochi cammelli da eliminare che restituirono 4 dei 19 milioni alla fine del progetto. Se il numero del 2013 è realistico ed è vero che raddoppiano ogni 8-10 anni, a fine 2019, dopo sei anni, dovrebbero essercene meno di 600.000, ma volendo possiamo giocare al lotto per un terno sulla ruota di Melbourne i numeri 75, 30 e 60, per il valore che hanno. Il progetto già allora attirò tantissime critiche da animalisti e proprietari terrieri, perché un animale colpito da un proiettile da un elicottero non è detto muoia subito, potrebbero volerci ore di agonia, come accadde per esempio a Cecil il leone, se non giorni. Attirò anche le ire degli scienziati, perché allora come ora, il progetto venne venduto come un sistema per mitigare il riscaldamento globale, riducendo le flatulenze dei cammelli (sic!). Qui un esempio, tra tanti. Senza contare la puzza di 160.000 cammelli che rimangono per terra a decomporsi. Naturalmente in questi sei anni nessuno ha fatto niente per mantenere stabile a 300.000 il numero, malgrado le tante promesse.  Il primo decennio del XXI secolo è stato funestato da una siccità estrema, continua e prolungata, con incendi e problemi di ogni sorta. La causa erano i movimenti del Niño e della Niña, a loro volta collegati al clima che se ne andava a ramengo. Al termine di questo periodo, a farne le spese furono i cammelli, che mangiano l'erba, bevono l'acqua e petano metano. Non certamente come i 26.6 milioni di bovini attualmente presenti sul continente, e neanche, ovviamente, come le pecore, 75.5 milioni, la cui reputazione di desertificatori è certamente una calunnia e anche quella di essere specie alloctone. Oggi abbiamo il ripetersi della stessa situazione. Non più una siccità prolungata ma un picco estremo di siccità, con temperature sopra i 40 gradi, incendi mai visti prima e un governo negazionista. Puntuali, tornano i cammelli. Con cifre più modeste, oggettivamente siamo passati da 160.000 a 10.000, ma quanti cammelli ci siano effettivamente è tutto da vedere: se è vero, come diceva Ninti One, che è sorprendente quanto siano sensibili alla siccità dovrebbero stare morendo come le mosche. In periodo di siccità, è normale che questi animali grossi, rumorosi, forti e soprattutto disperati si ammassino vicino agli insediamenti umani, o nei pressi delle poche fonti d'acqua potabile per il bestiame. E' anche normale che, disperati, facciano danni, rompano le staccionate, bevano l'acqua di condensa dei condizionatori calpestando le aiuole, si ammassino sulle strade etc. Se voi e i vostri figli steste morendo di sete, fareste lo stesso. D'altro canto, se quella fosse la vostra aiuola, il vostro bidone della condensa o la vostra staccionata, reagireste male. E' esattamente quello che accade da noi coi danni da lupo, da orso o da cinghiale, quando ci toccano nel portafogli vogliamo subito che scatti l'opzione nucleare. La comunità aborigena che ha protestato e richiesto l'aiuto governativo ha l'impronunciabile (per noi) nome di Anangu Pitjantjatjara Yankunytjatjara (APY) e si trova nello stato del South Australia, lungo il confine col Northern Territory (Fonte della mappa: Lee et al., 2018). I 2200 abitanti della zona sono governati da un consiglio direttivo che risponde direttamente al governo australiano, e che in una riunione dell'11 dicembre, resa però nota solo il 7 di gennaio, ha deciso l'abbattimento dei cammelli. La zona non era stata coinvolta nelle precedenti operazioni di uccisione dei cammelli del 2009-2013, e gli abitanti ne lamentano la densità.  Il comunicato dice: Una grande operazione per controllare i branchi di cammelli ferali nel territorio di di Anangu Pitjantjatjara Yankunytjatjara sta per essere lanciata questa settimana. La prima grande operazione di controllo degli animali ferali della regione è una risposta urgente alle minacce poste da un incremento del numero dei cammelli ferali, e alcuni cavalli ferali, a causa della siccità e del caldo estremo (Ma se con la siccità muoiono, come possono stare aumentando? N.d.A.) Migliaia di cammelli ferali stanno emergendo da un paesaggio arido spostandosi verso le comunità in cerca di acqua, causando danni significativi alle infrastrutture e alle case, e creando un rischio di sicurezza. I proprietari tradizionali (gli aborigeni, N.d.A.), largamente consultati sull'operazione, hanno riferito di grandissimi gruppi di cammelli e altri animali ferali (quali? N.d.A.) nelle terre di APY. Il consiglio direttivo di APY ha tenuto una riunione urgente l’11 dicembre sull’impatto dei cammelli ferali sulle comunità e sulle operazioni pastorali e approvato una risoluzione per un abbattimento aereo dei cammelli e di altri animali ferali nelle terre di APY. APY dirige il programma insieme al Progetto 10 Deserti, un partner di gestione delle terre indigeno supportato dalla fondazione Billiton BHP basata negli Stati Uniti e dal comitato di gestione di Alinytjara Wilurara Natural Resources. Richard King, il General Manager di APY, dice che i proprietari tradizionali riconoscono il bisogno di gestire gli animali ferali, malgrado l’uccisione dei cammelli presenti un conflitto spirituale per alcuni gruppi indigeni, per via del serio rischio alla sicurezza della comunità e il danno a importanti parametri economici, naturali e culturali. “C’è una estrema pressione sulle comunità aborigene remote nelle terre di APY e le loro operazioni pastorali se i cammelli cercano l’acqua”, dice Mr. King. “la situazione estrema è dovuta a condizioni secche, problemi sul benessere degli animali, minacce alle comunità, scarsità di riserve di acqua, impatti sulla salute e sull'ambiente, la distruzione delle campagne, la perdita di scorte di cibo e la messa a rischio di viaggiatori sull'autostrada Stuart e attraverso le terre di APY. Date le attuali condizioni di siccità e i grandi gruppi di cammelli che minacciano tutte le principali comunità e infrastrutture di APY, il controllo immediato dei cammelli si rende necessario”.  Tutto molto bello, se non si va a fondo. Chi è e che fa la Billiton Fundation, BHP? Estrae carbone, petrolio e metalli intorno al mondo. Per esempio, estrae carbone in Queensland. E che l'estrazione del carbone supporti il primo ministro, è un fatto che chiunque può trovare spulciando i giornali australiani. Qui e qui potete leggere i dettagli delle attività di BHP. Allora ho pensato: ma magari Mr. King non lo sa, e si fa imbrogliare. Chi è e che fa, Mr. King? Il signor King è stato licenziato dal gruppo di gestione di APY tre giorni dopo quel comunicato. Ahi. A onor del vero, non per quel comunicato, ma perchè ha usato a suo personale uso e consumo i fondi della comunità e altre amenità simili, soprattutto per difendersi in una causa contro di lui da parte della comunità stessa, che lo voleva licenziare lo scorso anno. Insomma, è il Craxi aborigeno. Qui e qui un paio di articoli di giornali sul suo licenziamento e sui motivi e qui un lungo post scritto da una persona della comunità. OK. Sarà quindi un caso che questo abbattimento di cammelli si sia reso necessario e assolutamente indispensabile proprio mentre il governo era sotto attacco per via degli incendi? Chissà, le coincidenze, alle volte... Se una fosse complottista le verrebbe da pensare che sia un diversivo come i bot sui piromani, ma non bisogna pensare sempre male. Chi mi conosce sa che io sono una che non molla l'osso facilmente, e mi son detta: proviamo a contattare direttamente la comunità aborigena e sentire che pensano, adesso che Mr King è fuori gioco. Mando la mail e a stretto giro di posta chi mi risponde? Mr. King, che ho scoperto rimarrà in quella posizione sino ad aprile per cause burocratiche, anche se il suo licenziamento è formalizzato. Ecco qui la risposta di Mr. Richard King, general manager di APY, ve la traduco. Ciao Lisa, la tua non è una domanda semplice. Gli australiani tradizionali Anangu non uccidono salvo che per mangiare. I cammelli australiani non sono una parte tradizionale della dieta degli aborigeni. Gli animali che sono cibo tradizionale, invece, vengono allontanati dal loro territorio da animali ferali come i cammelli introdotti. I proprietari tradizionali hanno chiesto questo intervento, hanno avuto gli ultimi due anni per arrivare ad accettarlo, non hanno preso questa decisione con leggerezza. Per tua informazione, i cammelli australiani mangiano un grande range di piante, molto del cibo prodotto dal bush (bacche, prugne e pomodori) viene rimosso dal paesaggio e questo rende difficile agli aborigeni cacciare e raccogliere come hanno fatto per migliaia di anni. Alcune delle piante che i cammelli mangiano sono velenose per i cani, e quindi la carne di cammello non può essere usata per farne cibo per gli animali da compagnia. Il veleno è un derivato naturale del 1080 (il veleno che dovrebbero usare per eliminare i gatti ferali, N.d.A.), e ucciderebbe un cane in poche ore se ingerito. Questo è il motivo per cui la carne di cammello non è usata come cibo per i pet. Gli esseri umani possono mangiare cammello, ma quando è caldo e secco come lo è al momento la carne non è al suo meglio. Persino la carne dei bovini non sarebbe buona da mangiare nel corrente stato di siccità. Ecco qualche numero: APY è geograficamente nel centro dell'Australia. Dobbiamo viaggiare per 1500 km in ogni direzione per vedere l'Oceano. Utilizzare questi cammelli richiederebbe un viaggio di 1500 km per arrivare a un porto o a un macello. Bisognerebbe domarli prima, e questo costerebbe 6000 dollari minimo. Si riuscirebbe a spostarne solo 35-40 alla volta con costi di trasporto di circa $12.000 sola andata a causa delle distanze. a causa delle loro dimensioni occorrerebbe un rimorchio triplo, a un solo piano, con bordi alti. Questi costi non includono il cibo e la stabulazione. L'acquisto di un cammello verrebbe circa 250-300 dollari (dall'estero, soprattutto dai paesi arabi, ma anche dall'Ucraina, hanno avuto molte richieste di acquistare i 10.000 cammelli, N.d.A.). Come vedi, le somme non sono comparabili.  L'Australia dovrebbe esportare 200.000 cammelli l'anno solo per fronteggiare il tasso di nascita (non coincide coi calcoli sopra, N.d.A.). Nel deserto australiano al momento ci sono da 600.000 a 1.000.000 di cammelli in Australia centrale. Questi animali stanno distruggendo gli animali selvatici australiani competendo per risorse già scarse. Se le risposte fossero state facili qualcuno avrebbe già risolto il problema, stiamo solo facendo il meglio che possiamo in una situazione difficile. La nostra priorità è verso specie di flora e fauna a rischio che fanno fatica a sopravvivere contro le infestazioni ferali (ma come, non era la sicurezza delle persone? N.d.A.)\" Ho ulteriormente chiesto a Richard King che intende per \"prugne e pomodori\", e mi ha spiegato che sono piante locali, quondong e bush tomatoes. Infine, non potevo non chiedergli cosa ne faranno di 10.000 cammelli morti. Mi ha risposto \"Col tempo, le carcasse torneranno alla terra\". In pratica, le lasciano lì a marcire. Quindi, riassumendo: abbiamo questa comunità indigena diretta dal Craxi aborigeno che con finanziamenti di una compagnia di estrazione di carbone e petrolio ha votato in fretta e furia per l'abbattimento di 10.000 cammelli, che il sette gennaio erano un grave rischio alla popolazione ma il 9 gennaio, data della mail, erano solo un problema per flora e fauna. Gli animali vengono ammazzati sparandogli dagli elicotteri, senza il minimo criterio di welfare per ridurre le sofferenze (tipo atterrare e finire con un colpo alla testa tutti i cammelli), e lasciandoli li a marcire, e questo si che pone un serio problema sanitario. Le carcasse si suppone attireranno i dingo, anche loro sottoposti a un action plan per ridurne i numeri, ma con tutta questa carne magari la popolazione avrà un piccolo picco, quindi è una specie di gioco delle matriosche. Non si capisce come sia possibile che con la siccità serissima stiano morendo tutti gli animali, tranne i cammelli, che secondo Mr. king aumentano. Spulciando, ho anche scoperto che nella comunità avevano creato un macello proprio per i cammelli, in modo che costituisse una fonte di lavoro per i giovani ed eliminasse gli individui più sfacciati. Sembra che sia stato lasciato andare in malora. In tutto questo, francamente le flatulenze di 10.000 cammelli non incideranno sulle emissioni di gas serra più della liberazione di gas dalla decomposizione dei loro corpi. Questa è tutta la storia che sono riuscita a ricostruire. Formiamo di solito le nostre opinioni non sull'analisi dei fatti, ma sulla percezione che abbiamo dei fatti. Ha funzionato sempre cosi nella nostra storia evolutiva: la percezione di un pericolo e la conseguente reazione erano più importanti per la sopravvivenza del fermarsi a controllare se il pericolo esisteva davvero. Purtroppo, questo funzionava bene quando eravamo cacciatori-raccoglitori, ma non in un mondo complesso come il nostro. Oggi le nostre percezioni dei fatti, a dispetto di quello che vogliono farci pensare, non sono più sufficienti a interpretare la realtà. Eppure i bot, i troll, la disinformazione mediatica, creano ancora la nostra opinione. Chi vince da tutta questa storia? Non l'ambiente australiano, che continua a essere sottoposto a pressione estreme dal climate change, dalle estrazioni minerarie, dallo sbarramento dei corsi d'acqua, dagli alloctoni ferali e dalle immense quantità di bestiame che compete con le specie native, milioni e milioni di pecore e vacche, non 10.000 cammelli. Non gli aborigeni, che si ritrovano la siccità, la perdita delle loro tradizioni perché i frutti nativi soccombono, le pressioni governative e anche i cammelli che gli bevono dalla tanica del condizionatore e gli abbattono la staccionata, e per di più stanno prendendo insulti da tutto il mondo per questa manovra. Non i cammelli, che sono sicuramente vittima prima dell'importazione, poi dello sfruttamento, poi dell'abbandono e infine delle manovre politiche. Vincono i ricchi, come i latifondisti del bestiame, e i potenti, come i conservatori al governo. Noialtri qui dall'altro capo del mondo, pure, perdiamo, in termini sia di biodiversità che di capacità di capire che sta succedendo davvero, con tutte queste deviazioni. Lucas, C., Hennessy, K., Mills, G., &amp; Bathols, J. (2007). Bushfire weather in southeast Australia: recent trends and projected climate change impacts. Dennis, E., Russell, L., &amp; Edwards, G. (2010). Feral camels in the Australian rangelands. Gibbs, L., Atchison, J., &amp; Macfarlane, I. (2015). Camel country: Assemblage, belonging and scale in invasive species geographies. Geoforum, 58, 56-67. Lee, A., &amp; Lewis, M. (2018). Testing the Price of Healthy and Current Diets in Remote Aboriginal Communities to Improve Food Security: Development of the Aboriginal and Torres Strait Islander Healthy Diets ASAP (Australian Standardised Affordability and Pricing) Methods. International journal of environmental research and public health, 15(12), 2912."},
{"title": "La vita che verrà", "text": "Il professor Ga era preoccupato. Era stato invitato a tenere una lectio magistralis sull'estinzione di massa attualmente in corso e su quelle dei tempi passati. Da bravo divulgatore, sapeva però che non è un argomento che si può trattare con leggerezza: alla fine tutti vanno via depressi, ma pronti a ricominciare la vita come se niente fosse il giorno dopo. \"Certo\", pensava, \"dopo sei estinzioni di massa oramai sappiamo che la vita riparte ogni volta, con forme sempre bellissime e sempre diverse rispetto alle precedenti, ma il pubblico è preoccupato per se stesso, la domanda che fa è sempre la medesima, 'che ne sarà di noi?'. Cosa rispondere loro senza sembrare un profeta di sventura?\".  Grattandosi la testa col terzo paio di appendici, come faceva sempre nei momenti di grande stress, decise allora di vincere la sua naturale riservatezza e provare a parlarne col suo collega e amico Mes, il paleontologo. Un breve scambio di messaggi e l'appuntamento era li, pianificato per quella sera davanti a un bicchierino di frem e a un piatto di oomiceti ruspanti fritti. Tornando a casa per prepararsi per la serata e dar da mangiare ai suoi due tetraboli, Ga continuava a riflettere. \"Sei estinzioni di massa, ma la vita intelligente, come oggi la conosciamo, è comparsa solo l'ultima volta, mai prima. Cosa c'è di unico nel set di organismi e di contingenze che ha permesso lo sviluppo di forme di vita come noi, così complesse e così pericolose? Possibile che nessun organismo prima abbia mai imboccato la strada evolutiva di un sistema che permetta di non usare la forza bruta ma il pensiero logico? Che poi, cos'è il pensiero logico? Sarà la capacità di guardare più avanti di ogni singola azione compiuta?\" Mentre era assorto in questi pensieri, Ga aveva aperto la porta di casa, ed era stato accolto dallo yappare festante dei tetraboli che scivolavano verso di lui per dargli il benvenuto. Esprimendo la gioia di vederli con le emissioni chimiche dei quarti segmenti laterali, Ga sentì un piccolo rimorso nell'aver organizzato la serata fuori: rimanere a casa con la compagnia di qualcosa da leggere accarezzando il pelo setoso dei tetraboli rimaneva comunque per lui il modo migliore di passare una serata, al di fuori dei periodi nuziali. L'unica consolazione sarebbe stata dar da mangiare ai suoi pet subito prima di uscire, in modo da evitare di sentire l'odore disgustoso della loro cena a base di \"frutta\", ovvero l'organo riproduttivo di un antichissimo tipo di piante chiamate \"Angiosperme\", oramai quasi estinte tranne un centinaio di specie, di cui una decina ancora relativamente comuni. Per via del peso della lunga giornata di lavoro, mentre mutava la livrea per la serata Ga si assopì, svegliandosi solo grazie al tocco gentile di un'appendice cefalica di Zjin, la tetrabola, che gli ricordava offesa che l'ora di cena era passata da un po'. \"Questa non ci voleva, arriverò tardi!\", pensò Ga, mentre correva trafelato verso il luogo dell'appuntamento, naturalmente dopo una lauta elargizione di frutta ai tetraboli che non avrebbe lasciato digiuni per nulla al mondo. Mes, naturalmente, era già li, ma non sembrava irritato dal ritardo, essendo impegnato a parlare con qualcun altro. \"Meglio cosi\", pensò Ga, sentendosi un po' meno in colpa, e chiedendosi chi fosse la sconosciuta insieme al paleontologo. Dopo i consueti contatti con le ghiandole nei tentacoli delle seconde appendici sinistre e il rituale scambio di frem, Mes gli presentò finalmente la sua accompagnatrice: \"lei è Agla, una mia collega in visita da un altro istituto di ricerca, stiamo lavorando a un progetto comune. Agla è un'esperta dell'estinzione del Cenozoico, e ho pensato che la sua esperienza potesse esserti di aiuto\". Il locale, uno dei migliori, con tanto di azienda privata di allevamento degli oomiceti, era pieno, ma Ga aveva prenotato un tavolo in una saletta riservata dove il brusio elettrochimico non avrebbe coperto la conversazione. La prima parte della cena si svolse allegramente, Agla si informava educatamente delle ricerche di Ga e Mes, un po' sotto l'effetto del frem, raccontava ridendo di quando lui e Ga si erano trovati faccia a faccia con uno stormo di Youmi senza sapere cosa fare, un'esperienza che per Ga, all'epoca, era stata terrorizzante, ma ora non lo avrebbe ammesso neanche sotto tortura. Quando l'ottimo cibo e il frem ebbero fatto il loro effetto, Ga si risolse a sollevare la questione che gli stava a cuore: le estinzioni di massa. \"Il problema delle precedenti estinzioni di massa\", disse Mes, \"è che ne sappiamo veramente poco, ed è quindi difficile utilizzarle per trarre conclusioni su quella attualmente in corso. Quel che possiamo dire per certo è che sono eventi traumatici: il grosso delle specie, sulla Terra, si estingue naturalmente senza bisogno di estinzioni di massa. Certo, pensare che oltre il 99% delle specie vissute oggi sia estinto a me fa girare la testa più del frem, più che pensare alla manciata di specie che hanno avuto la sfortuna di vivere durante i grandi eventi catastrofici.  Chissà cosa ci siamo persi, la serie dei fossili non sarà mai completa! \"Già, anche perché noi cominciamo a contarle da dopo l'esplosione del Cambriano\", aggiunse Ga, \"ma delle precedenti sappiamo veramente poco. Per esempio, il cosiddetto \"grande evento di ossigenazione\", 2500 milioni di anni fa, quando è cominciata la fotosintesi pompando ossigeno nell'atmosfera, ha cambiato un sacco di cose, e certamente causato l'estinzione di tantissimi organismi. Anche l'esplosione del Cambriano, del resto, è tale perché è la conseguenza di un evento di estinzione che ha consentito la speciazione dei superstiti. Il problema principale è che all'inizio della vita sul pianeta l'evoluzione \"sperimentava\", i piani corporei erano molto diversi, c'erano arti biramati che non ci sono più, simmetrie insolite che non ci sono più, e cosi via. Ogni estinzione dà un colpo a questa diversità di strutture. Aumentano le specie, certo, ma diminuisce la complessità del sistema. Pensa alle attuali quattro classi di vertebrati. 185 milioni di anni fa ci siamo persi i dinosauri. 120 milioni di anni fa, con l'estinzione del Cenozoico, ci siamo persi gli anfibi. La risultante è che tutto il gruppo ha perso diversità strutturale\". \"Tu menzioni delle date, Ga\", interloquì Mes dopo una pausa di riflessione per mandare giù un altro sorso di frem, \"ma quello è l'altro grande problema. Considerando che tutto quello che noi troviamo sono degli strati più o meno spessi con fossili più o meno caratteristici, diventa difficile dire quando si tratta di un lento declino e quando si tratta di un eventi improvvisi. Alcune  di queste estinzioni di massa sembrano improvvise, altre impiegano in realtà centinaia di migliaia, se non milioni, di anni, ma tutto viene schiacciato dalla scala dei tempi. La nostra civiltà ha 50.000 anni, un tempo appena sufficiente per lasciare una traccia di sè tra 100 milioni di anni. Capire eventi puntiformi, come la caduta di un meteorite, o uno sconvolgimento climatico improvviso, come l'ultimo, quando 60.000 anni fa è cambiata l'inclinazione dell'asse terrestre, è veramente complesso. Potremmo perderci intere civiltà, schiacciate sotto gli strati di roccia\". \"Dubito che sarebbero state civiltà intelligenti però, se sono durate così poco\", rispose dubbioso Ga. \"Però capisco quello che vuoi dire. L'estinzione tra Ordoviciano e Siluriano, 560 milioni di anni fa, sembra sia durata almeno 4 milioni di anni, a cavallo tra le due ere. Un periodo di tempo molto lungo, 4 milioni di anni. Ok, si estinse l'85% della fauna marina, per un totale di circa 100 famiglie, soprattutto tra brachiopodi e briozoi, senza contare quelli che non ci sono più oggi, come conodonti, trilobiti e graptoliti. Ma se non si sono adattati in 4 milioni di anni ai cambiamenti, per quanto massicci, vuol dire che questo pianeta non era più un posto adatto a loro. Non menzioniamo la cosiddetta estinzione del Devoniano, che in realtà è stato un lungo declino durato 50 milioni di anni, e non un evento puntiforme, per cui non la conto neanche tra le grandi estinzioni, altrimenti saremmo a quota sette. Se ti cade un meteorite in testa, d'altronde, il tempo per adattarti non ce l'hai, e addio dinosauri. Ma oggettivamente questo dei tempi è un bel problema\". Agla, rimasta silente ad ascoltare la conversazione con le grandi pupille rettangolari che le brillavano, decise a questo punto di prendere la parola. Tutto sommato, uno scambio di opinioni con altri due esperti avrebbe potuto giovare anche a lei. \"Se alcune volte la scala dei tempi è così lunga da farci chiedere se si tratti effettivamente di una estinzione di massa, a volte è così breve da non permetterci di capire cosa sia successo, per mancanza di fossili. Prendiamo per esempio la grande estinzione del Cenozoico, quella di cui mi occupo. Ipotizziamo un range temporale di estinzione di poche decine di migliaia di anni, circa 120 milioni di anni fa. Dopo l'estinzione dei dinosauri, altri vertebrati avevano approfittato dello spazio lasciato libero, producendo moltissime specie di uccelli e rettili, un po' di mammiferi e qualche anfibio. I mammiferi in particolare erano riusciti a diventare di dimensioni enormi, per quello oggi i nostri piccoli giocano alla gara \"T. Rex contro Mastodonte\", loro sono sempre molto colpiti dalle dimensioni gigantesche. Il problema, è che non riusciamo a capire cosa sia successo ai mastodonti, alle giraffe, ai rinoceronti e a tutti gli altri. Troppe cose non tornano. Sappiamo che non si è trattato di eruzioni vulcaniche, perché non abbiamo trovato nessuno strato di cenere caratteristico. D'altro canto, abbiamo trovato un universale aumento degli isotopi radioattivi e della CO2, compatibili con delle eruzioni vulcaniche. Un meteorite potrebbe aver portato gli isotopi, e la conseguente morte delle piante potrebbe avere innalzato il livello di CO2, ma non abbiamo trovato nessun cratere compatibile. Inoltre il grande mistero è cosa abbia spostato le specie. Abbiamo per esempio una serie di record fossili di roditori caviomorfi in Sud America, verso la fine del periodo. Poi scompaiono tutti insieme al limite C/S tra Cenozoico e Superneozoico e ricompaiono dall'altro lato dell'Oceano in Eurasia, dove hanno speciato moltissimo. Nel primissimo Superneozoico, subito dopo l'estinzione, le nutrie sono quasi gli unici mammiferi fossili che troviamo, e che hanno speciato nella grande varietà di forme che conosciamo. D'altro canto prima dell'estinzione i camelidi vivevano in Africa ed Asia, ma subito dopo li ritroviamo in Australia, che all'epoca era del tutto isolata dagli altri continenti. Non abbiamo idea di come animali che all'epoca erano grandi siano potuti arrivare in Australia, forse a nuoto, o su zattere di vegetazione galleggiante, e del resto la loro predisposizione all'acqua è testimoniata dai potamelidi, che sono loro discendenti diretti, e da tutte le altre specie acquatiche imparentate dell'Infraneozoico. La sola specie di marsupiale sopravissuta all'estinzione di massa, il wallaby scozzese, che poi ha dato origine ai predatori eurasiatici giganti del Paraneozoico, deriva da una specie Australiana, del resto. Alcuni miei colleghi ipotizzano che a causare l'estinzione furono immensi tornado, tali da spostare la fauna e distruggere la vegetazione, ma secondo me non è compatibile con lo straterello radioattivo diffuso\". \"Molto affascinante\" disse Ga, nella cui mente cominciavano ad accalcarsi domande. \"Ma sono certo che lei ha una ipotesi alternativa, e io sarei davvero curioso di conoscerla, a questo punto\". Agla rimase per circa un minuto in silenzio prima di rispondere, continuando a sorseggiare il suo frem. Dal suo sguardo, assorto nel vuoto, si intuiva che la sua mente era a migliaia di chilometri di distanza. Si era fatto tardi, molti avventori erano andati via e il brusio elettrochimico era diminuito, sostituito da una elegante melodia composta dai battiti decapodi ritmici del quartetto sul podio nell'angolo. I camerieri andavano e venivano a ritmo della melodia, prendendo le ultime ordinazioni. Mes ordinò ife dolci e frem tropicale per tutti. Come se avesse preso una subitanea decisione, Agla si alzò dalla tavola senza ulteriori commenti, allontanandosi e ritornando dopo un paio di minuti con la sacca che aveva con sé quando si erano incontrati, e che chiaramente aveva lasciato all'ingresso del locale, come consuetudine imponeva. \"Vorrei mostrarvi qualcosa\", disse con tono cospiratorio, quasi mormorando. \"Si tratta di qualcosa che abbiamo trovato nel nostro ultimo scavo e che ancora non riusciamo a spiegarci. Chiaramente, vi devo pregare di tenere tutto questo riservatissimo. La zona dello scavo è in Eurafricasia nord-occidentale. Come sapete c'era un mare li un tempo, che poi si è chiuso, un mare che era stato a contatto con l'antica Panthalassa che lambiva la Pangea, il Mediterraneo. Lo scavo è lungo quella che riteniamo fosse una zona costiera ai tempi del limite C/S\". Guardandosi intorno per controllare che nessuno si affacciasse alla saletta loro riservata, Agla aprì la sacca e ne estrasse un rettangolo roccioso. Era una roccia sedimentaria, certamente compatibile con una zona costiera, bruna e levigata ai quattro lati esterni per facilitarne il trasporto. Con un movimento esperto, Agla tolse lo strato superiore come se fosse un coperchio, rivelando i fossili che giacevano all'interno: delle depressioni cilindriche perfettamente circolari, di circa 2-3 cm di diametro, tutte uguali, profonde circa un cm. Il lato del cilindro presentava delle scanalature pressochè perfette. Vi erano sette di queste depressioni, disposte in modo irregolare. \"Bivalve?\", chiese Mes, che non era mai stato ferratissimo nel classificare gasteropodi, men che meno sotto l'azione del frem. \"Nulla che conosciamo\", rispose Agla. Nessun organismo marino dell'epoca, tra quelli noti, ha un aspetto simile. Ne abbiamo trovati altri poco lontano. Uno sembrava montato su un cilindro, anch'esso di geometria perfetta, lungo una trentina di cm, e questa cosa cilindrica sembrava quasi fare da tappo. \"Un opercolo, quindi?\" Azzardò Mes. Le pupille rettangolari di Agla, spostandosi sui tubercoli, gli lanciarono un'occhiata sdegnata. \"Il problema è che queste strutture hanno tutte le stesse, identiche dimensioni. Nessuno è più piccolo, nessuno è più grande. Sembrano artificiali, anche se non abbiamo idea di che materiale potessero essere. L'oggetto cilindrico chiuso da questi \"opercoli\" era cavo, e sembrava un contenitore\".  Ga era senza rimasto senza parole, ma si fece forza e chiese: \"Oggetti artificiali al limite C/S? Impossibile! Come sarebbero stati prodotti, e soprattutto, da chi? Noi siamo la prima civiltà in grado di produrre manufatti mai esistita sulla terra, e certo le nostre origini sono molto più recenti. Anzi, se la vita non fosse quasi interamente scomparsa dai corsi di acqua dolce durante l'estinzione del Cenozoico noi non ci saremmo evoluti, e non saremmo riusciti a colonizzare la terraferma senza l'estinzione di tante altre specie 60 milioni di anni fa, quando ci fu l'ultimo evento di massa. Troppe coincidenze hanno portato alla nostra peculiare evoluzione. C'è sicuramente un'altra spiegazione più plausibile\". \"Eppure, riflettiamoci un attimo\", disse Agla. \"Per tutta la cena ci siamo rammaricati di come la successione dei fossili sia incompleta, e di come se gli eventi sono puntiformi noi non riusciamo a valutarli bene, schiacciati come sono dalla scala dei tempi. Ipotizziamo solo per un momento una specie che non abbiamo ancora rinvenuto, ma diciamo che sia durata poco, mezzo milione di anni, chiaramente affondando le sue radici in specie precedenti. Ipotizziamo che questa specie un giorno, per caso, faccia una scoperta importante, che so, come maneggiare il fuoco, o come comunicare con conspecifici, o come allevare gli oomiceti. Una scoperta che le apre la strada ad altre scoperte in modo sempre più vorticoso, non gradatamente come nel nostro caso, ma tutto e subito, in tempi geologici\". \"Ebbene, questa civiltà durerebbe poco\", disse Mes, un pò biascicando per il frem tropicale, di cui era al terzo giro. \"Si autodistruggerebbe quasi subito, non è facile controllare la tecnologia. \"Esattamente!\", Esclamò Agla. \"E per di più non ne troveremmo mai traccia se durasse, che so, 10.000 anni. Ma se in quei dieci millenni avessero imparato ad alterare e modificare l'ambiente, senza capire le conseguenze delle loro azioni, sarebbe plausibile pensare che potrebbero aver causato un disastro ecologico, e che siano stati loro a spostare le specie, e spargere isotopi radioattivi in giro\". \"Una ipotesi del genere richiederebbe prove maggiori di sette piccoli fossili, tuttavia\", disse Ga. \"Occorrerebbe individuare uno strato perfetto, tipo quello di Burgess, in cui rinvenire questi, diciamo così, 'manufatti', e se si tratta di una civiltà cosi intelligente da alterare l'ecosistema, avrebbe dovuto essere in grado di produrne diversi, di manufatti\". \"Un nostro collega ha trovato delle selci che sembrano intenzionalmente scheggiate\", disse Agla adombrandosi. \"E risalgono allo stesso periodo\". Mes scoppiò a ridere, sicuramente non troppo in sè dal troppo bere. \"Quindi questa specie intelligente modifica gli ecosistemi scheggiando pietre? Non un granché come intelligenza. E poi che ne fa? Le usa per farci ponti dall'Australia alla Scozia?\" Agla sembrava palesemente contrariata, e anche un po' dispiaciuta, da questa battuta inopportuna. La serata si era chiaramente raffreddata, e volgeva rapidamente al termine. \"Adesso vi devo lasciare, si è fatto tardi e domani ho molto lavoro da fare\", disse la paleontologa, scambiando frettolosamente secreti ghiandolari con Ga e Mes. I due amici la osservarono zampettare via con passo deciso, e si avviarono lentamente verso casa anche loro. \"E' una brava ragazza, ma non farà mai carriera se tira fuori idee così strampalate\", disse Mes al suo vecchio compagno di spedizioni. \"Del resto è giovane ed è ancora nella fase riproduttiva femminile, dopo la transizione speriamo diventi un p0' più saggio. Una idea del genere è completamente folle, le civiltà intelligenti non sorgono così dal nulla, per poi autodistruggersi portandosi dietro il resto del pianeta. Allora, perché non ipotizzare anche dei dinosauri superintelligenti, che non abbiamo trovato, che si sono estinti perché si lanciavano meteoriti con la fionda?\". \"Già, perché? Ma soprattutto, cosa impedirebbe alla vita che verrà dopo di noi di pensare la stessa cosa?\" Riflettè mestamente Ga, rimpiangendo di non aver passato la serata a casa con i suoi tetraboli."},
{"title": "Il mistero della nodding syndrome", "text": "Prologo Stiamo vivendo in tempi interessanti, chiusi in casa, con l'incubo di una grave polmonite che pende su ognuno di noi, per quanto con bassa probabilità. Tuttavia sappiamo che presto arriverà un vaccino, che i nostri governi stanno facendo (piu' o meno) il massimo per prevenire il peggio, guidati da team di epidemiologi esperti, che se ci ammaliamo avremo diritto a tutte le cure necessarie, salvo collasso del sistema sanitario. Conosciamo la causa della malattia e anche cosa fare per non esporci al rischio. Siamo molto fortunati. Ma se i vostri figli o voi stessi foste minacciati da un verme che vi acceca in assenza di cure, e in aggiunta da qualcosa di misterioso che vi fa diventare epilettici, e poi da qualcosa che vi distrugge piano piano il cervello rendendovi invalidi sempre più gravi, sino alla morte, voi come reagireste? Un qualcosa che non si sa cos'è, ma si diffonde nella popolazione nell'indifferenza generale. Non scappereste, per esempio, col primo barcone disponibile lontano da un simile orrore? Mentre noi ricchi occidentali facciamo sfoggio di mascherine trendy negli intervalli in cui non ce le togliamo per mangiare o fumare, e paghiamo 30 euro il gel per le mani, migliaia di bambini tra i 5 e i 15 anni, ma anche, in casi rari, adulti sino ai 32, muoiono in Africa di una misteriosa malattia di cui nessuno parla, dimenticati da tutti: dai loro governi, dall'OMS, e anche dalle loro famiglie. Non c'è cura, non c'è causa certa. Ma la morte, se colpiti, è certa. Abbiamo visto pero' che non e' una mossa furba far finta di niente con le malattie epidemiche, perche' alla fine il boomerang torna indietro, e vale quindi la pena parlarne. La storia La sindrome dell'annuire (nodding syndrome, secondo l'OMS) fu descritta per la prima volta nel 1962 da Louise Jilek-Aall, una dottoressa norvegese che si ispirava al lavoro di Albert Schweitzer, il missionario premio Nobel per la sua filosofia del \"rispetto per la vita\". In Tanzania, sulle remote e isolate montagne Mahenge, Jilek-Aall scoprì un gruppo di emarginati che soffrivano di una grave forma di epilessia (in quasi tutta l'Africa ci sono fortissimi pregiudizi sociali nei confronti di questo disturbo) e, tra questi, diversi bambini con attacchi di particolari movimenti della testa, che \"ricade ritmicamente nel piatto\". Questi movimenti della testa spesso precedevano attacchi epilettici con convulsioni vere e proprie. Con grandi sforzi negli anni successivi Jilek-Aall creò a Mahenge una clinica dove si potesse curare l'epilessia, ma soprattutto cercò di educare la popolazione a non emarginare gli epilettici. Per decenni, tuttavia, al di fuori della Tanzania meridionale questa insolita patologia della testa che ricade in avanti fu ignorata o dimenticata insieme ai reietti che ne soffrivano: tutto quello che ne rimase per gli occidentali fu solo qualche breve rapporto medico della dottoressa. La dottoressa Jilek-Aall col suo primo gruppo di pazienti epilettiche donna. Fonte Nel 1983 i movimenti in avanti della testa associati a epilessia furono descritti in Liberia da van der Waals e coautori, anche in quel caso in una zona dove l'epilessia raggiunge una prevalenza insolitamente alta (28 casi ogni 1000 persone). Col senno del poi si è ricostruito che bambini con questi movimenti ritmici dorsoventrali della testa associati a epilessia erano presenti in Tanzania, Liberia e Uganda orientale sin dagli anni '60, ma rimasero osservazioni isolate che non permisero di identificare una patologia ben definita. Il termine \"malattia dell'annuire\" (nodding disease) fu finalmente coniato in Sudan meridionale negli anni '90 per descrivere i movimenti in avanti ripetitivi della testa di alcuni bambini. Da ora in avanti usero' l'espressione inglese \"nodding syndrome\" per mancanza, al momento, di una traduzione italiana per me convincente. I piccoli, di età tra i 5 e i 15 anni e precedentemente assolutamente sani, subiscono questi attacchi soprattutto alla vista del cibo e alla percezione del freddo, e la patologia e' quasi sempre associata a ritardo neurologico e cognitivo, pubertà ritardata, crescita stentata e spesso epilessia. I bambini sono abbandonati a se stessi dalle famiglie perche' questa malattia e' gravemente invalidante per lo sviluppo psicofisico, e i genitori non hanno i mezzi e i modi per accudirli dignitosamente. Inoltre i piccoli rifiutano il cibo, perche' questo innesca il ciondolare della testa come manifestazione epilettica. Rimangono li, fuori dalle capanne, a volte cadono in acqua e annegano, o nel fuoco e si ustionano, o semplicemente restano li sino a consunzione e morte. Epidemiologia (poca) Ad oggi sono riportati migliaia di casi (3000-8000, o forse solo centinaia, i dati sono molto confusi) in una fascia dell'Africa centro-orientale ben definita, sebbene discontinua, che comprende due stati del Sud Sudan (Western e Central Equatoria), tre zone  in Uganda settentrionale (Kitgum, Pader, and Lamwo) e Mahenge in Tanzania meridionale. I casi sono in aumento a detta di tutti medici presenti sul territorio e della letteratura scientifica, ma non esistono dati epidemiologici precisi, né censimenti di chi ne soffre, né statistiche. Aumenta? Si. Di quanto? Non si sa, ma abbastanza. Quanti ne soffrono? Non si sa. Quanti ne soffrivano 10 anni fa? Non si sa, ma c'era, e ora ce n'è di più.  Questa malattia, a detta della OMS, è una patologia \"negletta\", una di quelle malattie che c'è, e per chi ne è colpito è disastrosa, ma colpisce in zone talmente povere e dimenticate da passare in secondo piano rispetto ad altri problemi, come la malaria, le guerre, le carestie e in generale tutte le priorita' di noi occidentali, tipo l' iPhone nuovo. E' in espansione? Probabilmente. 1962 in Tanzania, 1991 in Sud Sudan, 2000 in Uganda. A meno che quelle siano solo le date di quando viene descritta, e non quelle reali di insorgenza. Una testimonianza diretta dal Sud Sudan La letteratura e' incompleta, nessuno parla, o si interessa, della vita e della morte di questi bambini con la sindrome dell'annuire. Gli epilettici a volte ce la fanno a sopravvivere, ma la sindrome dell'annuire sembra degenerativa in modo irreversibile.  Per capirne di piu', ho cercato qualcuno che avesse esperienza diretta della malattia. Ho utilizzato il vecchio principio che tra me e chiunque nel mondo ci sono al massimo sei gradi di separazione (sei \"amici di amici\") e sono stata fortunata, perche' dopo un paio di tentativi infruttuosi ho trovato la persona giusta con un solo intermediario (Grazie, Alessandro Cristalli!). Ho telefonato quindi in Sudan (ora i social ce lo permettono!) a Chiara Maretti, una ostetrica che lavora come collaboratrice per il Centro Salute Globale di Firenze, e che paraddossalmente quando l'ho chiamata era bloccata in Sudan dal Coronavirus. Spero che ce l'abbia fatta a rientrare in Italia senza altri problemi. Prima di questa collaborazione lavorava per il ramo italiano (a Padova) del CUAMM, doctors with Africa, una ONG che si occupa di portare cure e medici in Africa. E proprio lavorando per un progetto di ostetricia in Sud Sudan, precisamente a Maridi, tra il 2017 e il 2019, ha potuto vedere con i suoi occhi cosa e' la nodding syndrome. \"Maridi\", mi racconta, \"e' proprio uno degli epicentri della malattia. In un villaggio a 5 minuti in auto da Maridi, per esempio, ci sono intere famiglie colpite. Ho incontrato famiglie con due bambini affetti e tre gia' morti di \"asida disease\", il nome locale della nodding syndrome, o famiglie con sei figli di cui 4 affetti. Quello che e' strano e' che magari nella capanna vicina nessun bambino mostra sintomi. Non sappiamo se ci sia una base genetica per questa malattia. La superstizione locale vuole che sia la nodding syndrome sia il \"juru-juru\", l'epilessia, siano contagiosi, per cui i bambini affetti vengono isolati e allontanati da tutti. A niente e' servito farmi vedere insieme ai bambini per dimostrare che non c'e' rischio di contagio diretto, la convinzione e' troppo radicata\". Mentre parlavo con Chiara mi toglievo un metaforico cappello in segno di rispetto. Andare li per anni a portare conforto agli ultimi, ai bambini emarginati da tutti, non e' impresa per molti di noi, che ci lamentiamo di non poter andare al cinema o al bar per via della quarantena. Forse, a pandemia risolta, avendo toccato con mano com'e' vivere in condizioni disagiate, avremo imparato una lezione fondamentale su quali dovrebbero essere le nostre priorita'. La tolleranza e il rispetto per la vita sono indubbiamente delle priorita', secondo me. \"Queste persone vivono in stato di poverta' assoluta\", mi spiega ancora Chiara Maretti. \"C'e' una mortalita' infantile molto alta per cause banali, come la malaria, la diarrea o la polmonite. Noi portiamo farmaci di base, antimalarici, antibiotici, farmaci e cure per il parto, ma occorrerebbero farmaci antiepilettici per questi casi. Non esiste un sistema sanitario organizzato, l'ivermectina (un vermifugo molto importante per la prevenzione di un'altra patologia, vedi oltre, N.d.A.) viene distribuita in modo non sistematico in base a campagne di varie organizzazioni, quando e' possibile. I bambini con la nodding syndrome andrebbero ricoverati e nutriti con un sondino, bisognerebbe valutare l'effetto dei farmaci antiepilettici su di loro, ma i genitori non possono, non hanno il tempo per star dietro a un figlio ricoverato, con tutti gli altri bambini e la necessita' di procurarsi da mangiare. Quello che succede e' che questi bambini vengono allontanati dalla famiglia per impedire \"il contagio\", o vengono legati fuori dalla capanna, e muoiono perche' negletti e denutriti. Del resto il ciondolio della testa comincia proprio quando il bambino vede il cibo, e quindi lo rifiuta. Per fare un esempio, e' comparabile a quello che succede agli ammalati di rabbia quando vedono l'acqua, e hanno attacchi di idrofobia. Io personalmente non ho mai visto un paziente con questa malattia di oltre 15 anni, sono tutti bambini di 5, 7, 10 anni, poi non so che ne sia di loro. Neanche gli epilettici hanno vita facile. Mentre lavoravo con il CUAMM per il progetto sulla salute materna e infantile sono arrivate cinque ragazzine adolescenti, a occhio tra i 16 e i 18 anni, tutte e cinque epilettiche, abbandonate a se stesse dalle loro famiglie. Tutte e cinque erano state violentate e 2 hanno partorito da noi. Sono rimaste li perche' non avevano alcun posto sicuro dove andare, ma ora non so cosa ne sia di loro\". La clinica Studi sulla mortalita' della nodding syndrome ce ne sono pochi. Uno studio su 62 pazienti in Tanzania (Winkler et al. 2010) riporta due morti in 4 anni, mentre uno studio su 12 pazienti in Uganda tra il 2009 e il 2010 (Sejvar et al., 2013) riporta nessun miglioramento, sei peggioramenti, ma nessuna morte. Bisogna dire pero' che questi sono casi monitorati e seguiti dai medici, non quelli abbandonati fuori dalle capanne. I sintomi variano molto, e si va da bambini che si comportano in modo consono per la loro eta' a bambini (sani prima dell'inizio della malattia) con grave ritardo mentale, che sbavano e non sono capaci di stare in piedi o camminare. Non e' chiaro dalla letteratura se il deperimento e il ritardo nello sviluppo fisico e sessuale siano conseguenza della mancanza di cure o se siano sintomi della malattia stessa, a prescindere dalle cure ricevute. Diversi pazienti hanno difficolta' motorie di vario genere, molti hanno sintomi di encefalopatia epilettica: livelli di coscienza alterati, saliva che sbava, incontinenza urinaria. Il ritardo mentale sembra progressivo e vi sono evidenze di disturbi psichiatrici come allucinazioni visive e uditive in un terzo dei casi, urli e corse in cerchio. Compaiono inoltre disturbi nella memoria a breve termine, deficit di attenzione e difficolta' linguistiche di vario grado. Il ciondolamento della testa accade da poche volte a settimana a molte volte al giorno in cicli di 5-20 al minuto per diversi minuti, e in quel momento il bambino non e' consapevole di cosa lo circonda e di cosa sta facendo. Alcuni di questi bambini con la nodding syndrome sono stati sottoposti ad esami clinici approfonditi. La risonanza magnetica individua lesioni cerebrali non specifiche, come una generalizzata atrofia cerebrale, cerebellare e dell'ippocampo; non c'e' infiammazione del liquido cefalorachidiano, ma i risultati dell'elettroencefalogramma sono fortemente anomali. Queste evidenze sono differenti da quelle riscontrate negli epilettici \"normali\". Gli episodi di ciondolamento della testa sono attacchi epilettici atonici: la muscolatura del collo perde improvvisamente tono e la testa ricade in avanti. Non tutti i pazienti colpiti sono epilettici sensu strictu. Secondo Sejvar et al., 2013, su 23 bambini osservati, solo 14 mostravano segni di epilessia vera e propria. Secondo uno studio condotto in Sudan su 32 pazienti, i sintomi piu' gravi sono associati agli elettroencefalogrammi piu' anomali, in modo progressivo, sino alla perdita della normale architettura elettrica cerebrale. Non ci sono studi clinici in doppio cieco sull'effetto dei farmaci antiepilettici. Phenytoin e Phenobarbital sembrano avere una qualche efficacia, almeno nel ridurre i sintomi, ma meta' dei pazienti continua ad avere episodi di ciondolamento della testa. Il problema principale e' che questi farmaci in Africa scarseggiano (come tutti gli altri). E, finalmente, le cause (arrivano un po' di bestie brutte) E ora arriviamo alla questione spinosa della questione, e tocchiamo il punto per cui un blog sugli animali brutti e' coinvolto in questa storia: cosa causa tutto cio'? Non lo sappiamo, ma non per mancanza di tentativi. Nel 2010 il governo del Sud Sudan, allora non ancora una nazione indipendente, chiese addirittura l'intervento dei CDC per investigare l'aumento dei casi nella zona. Provarono di tutto, e insieme a loro tanti altri medici hanno, nel tempo, cercato le cause, ma il mistero di questa epidemia resta a tutt'oggi irrisolto. Due approcci diversi sono stati tentati. In uno si sono comparati i bambini malati con quelli sani della stessa zona, in un disperato esercizio di \"trova le differenze\" in termini di esposizione. Nell'altro sono stati testati decine di potenziali agenti causali come infezioni, tossine, carenze nutritive etc nei pazienti colpiti. Per esempio, non e' stata trovata alcuna associazione con il tripanosoma (quello della malattia del sonno, portata dalla mosca tsetse); con la cisticercosi (causata dal verme solitario, Taenia solium, che a volte si incista nel cervello); con la filariosi causata dal verme nematode Loa loa, portato da tafani, le cui larve migrano sotto la pelle e negli occhi, se ne vanno a spasso nella congiuntiva e si vedono strisciare sottopelle o negli occhi; con la filariasi linfatica, o elefantiasi, una parassitori in cui ti si gonfiano enormemente le gambe a causa del nematode Wuchereria bancrofti, portato dalle zanzare; la malaria cerebrale, una complicazione molto seria della malaria, pure portata dalle zanzare; col morbillo, che in qualche caso puo' evolvere in encefalite; coi prioni, perche' mangiano il cervello di babbuino e di roditori da quelle parti. Avevo promesso animali brutti, e questo e' stato un buon antipasto. Certo che e' veramente un posto di m***a dove vivere: considerando tutte le simpatiche malattie parassitarie che ti possono venire, nel terzo millennio, anche io attraverserei allegramente il deserto e i barconi per scappare. Comunque, nessuno dei suddetti parassiti sembra legato alla nodding syndrome. Cosi come non c'e' correlazione con la mancanza di acido folico, vitamina B12, vitamina B6, Vitamina A, zinco o selenio. O con la tossicita' di metalli come mercurio, piombo, arsenico o rame, o con i pesticidi, o con il consumo di cassava che contiene tiocianato, o col bere acqua dei fiume, o mangiare pesci di fiume, o sorgo rosso. Non e' stata trovata neanche una causa genetica. Niente di niente. La vera Causa? Ma ecco accendersi una fiammella di speranza: c'e' un fattore che mostra una correlazione positiva con la nodding syndrome: l'oncocercosi, o cecita' fluviale. Questa parassitosi e' causata da un verme nematode, Onchocerca volvulus, ed e' la seconda causa di cecita' in Africa dopo il tracoma, essendo purtroppo diffusissima. Sfortunatamente e' un'altra malattia considerata \"negletta\" (Reddy et al, 2007), malgrado colpisca la vista di oltre un milione di persone. Le microfilarie (le larve dei vermi) entrano nell'organismo a seguito del morso di un moscerino della famiglia dei simulidi, che vive in prossimita' dei fiumi (da cui il nome, cecita' dei fiumi). Si incistano sotto la pelle e si sviluppano in vermi adulti, che possono sopravvivere anche 15 anni, producendo milioni di microfilarie che aspettano il morso di un altro simulide per ricominciare il ciclo (vedi immagine), ma nel frattempo se ne vanno a spasso nel corpo del malcapitato.  Life_Cycle_of_Onchocerca_volvulus_PLoS_Medicine.jpg: Giovanni Maki, derived from a CDC image at http://www.dpd.cdc.gov/dpdx/HTML/Filariasis.htm derivative work  I noduli producono reazioni infiammatorie con intenso prurito quando le microfilarie muoiono, soprattutto a causa dell'azione secondaria di un batterio simbionte del verme, Wolbachia, che pare sia il vero bastardo della situazione. Le microfilarie possono pero' migrare agli occhi producendo danno ovunque si incistino. In particolare, col tempo, causano una opacizzazione irreversibile della cornea che porta a cecita'. Secondo la OMS in alcuni paesi dell'Africa l'infestazione e' stata cosi' pesante che meta' degli uomini (che vanno a pesca) sopra i 40 anni erano stati accecati. Nel 2017 erano stimati 20.9 milioni di casi in tutto il mondo, di cui 14.6 milioni avevano le correlate patologie della pelle e 1.15 milioni perdita parziale o totale della vista. La buona notizia e' che questa schifezza e' facilmente curabile e/o gestibile, per cui in molti paesi africani ci sono state campagne sin dal 1989 grazie all' Onchocerciasis Control Programme (OCP) che hanno incluso la disinfestazione dalle mosche spruzzando insetticidi dagli aerei (e si, lo so, ammazzando nel contempo anche specie benefiche, ma la guerra e' guerra) e  somministrando Ivermectina a 40 milioni di persone, piu' altri 146 milioni trattati nel 2017. Sfortunatamente la malattia e' cosi diffusa che la somministrazione di Ivermectina non e' costante, si fa una campagna quando ci sono i soldi e una ONG disposta a racimolarli, quindi e' veramente difficile da eradicare, il problema rimane ed e' diffusissimo, tra le altre, anche nelle zone colpite da nodding syndrome. L'ivermectina, che funziona comunque benissimo nell'uccidere i vermi, specie nelle prime fasi dell'infestazione, in Italia non e' in commercio ad uso umano, perche' manca, chissa' perche', l'approvazione del Ministero della Sanita', malgrado sia per esempio in commercio negli USA con approvazione della FDA. E' pero' in commercio come farmaco veterinario. Quando ho chiesto a Chiara Maretti come ha fatto a proteggersi lei stessa da questa malattia mentre era li, mi ha risposto divertita che e' dovuta andare dal veterinario del suo cane a farsela prescrivere, perche' in Italia non c'e' altro modo di procurarsela. I nostri cooperanti sicuramente non hanno la vita semplificata dalla burocrazia. In ogni caso, tra nodding syndrome e oncocercosi c'e' una associazione positiva. Il problema e' che, come Chiara stessa mi ha fatto notare, quasi tutti da quelle parti sono stati infestati da O. volvulus almeno una volta nella vita. E' un po' come trovare una correlazione coi capelli ricci. L'ipotesi che e' stata fatta tuttavia (Johnson et al, 2017), e' molto affascinante. Il parassita in se' non ha niente a che fare col cervello, ma causa intense reazioni immunitarie. I ricercatori hanno trovato una associazione positiva con gli anticorpi anti Leiomodina-1, una proteina del verme. Questi anticorpi erano presenti sia nel sangue che nel liquido cefalorachidiano (dove pero', ricordiamolo, la risonanza non individua segni di infiammazione). Guarda tu alle volte, la Lemoiodina-1 e' pero' una proteina espressa anche dai neuroni umani in vitro e nei neuroni corticali, dell'ippocampo e del cervelletto nel ratto, le stesse strutture colpite da degenerazione nella nodding syndrome. In vitro gli anticorpi contro la Leiomodina-1 erano neurotossici. Ed ecco quindi la conclusione: la nodding syndrome e' una malattia autoimmune, causata dagli anticorpi prodotti dal sistema immunitario del paziente contro il nematode della cecita' fluviale, che si rivelano attivi anche contro il cervello del malcapitato. E' una ipotesi molto elegante, supportata dal fatto che si conoscono altre patologie autoimmuni innescate da un agente esterno. Pero' c'e' un pero', e questo pero' e' nella cartina di distribuzione delle due patologie, eccola qui: In verde e beige le aree colpite da oncocercosi. In verde le aree trattate contro la cecita' fluviale spruzzando insetticidi, in beige con la somministrazione (occasionale) di ivermectina, in rosso le tre aree al momento affette da nodding syndrome. Se l'ipotesi degli anticorpi fosse vera, i due terzi dell'Africa dovrebbero essere colpiti dalla nodding syndrome. Punto e a capo, si ricomincia a cercare. Una questione ancora non risolta e' in generale perche', in Africa, l'epilessia sia cosi comune. Un altro mistero che si va a sommare a quello della nodding syndrome. C'e' un terzo fattore coinvolto, che media la relazione tra oncocercosi e forme di epilessia varie ed eventuali? O e' semplicemente una correlazione che non implica causa-effetto? (gli anglosassoni usano il seguente adagio: \"correlation does not mean causation\"). Sara' la mia deformazione professionale, sara' la zoologia ai tempi del coronavirus, ma io mi pongo altre domande, tipo: quanta bushmeat (animali selvatici) mangia questa gente? Non potevo non girare la domanda a Chiara Moretti, la mia donna a La Havana. \"C'e' stato effettivamente un focolaio di ebola nella zona di Maridi, nel 1976. La bushmeat fa parte della loro dieta da sempre, e' \"family food\". Nelle citta' come Maridi arriva ugualmente, si compera al mercato. Non e' la fonte di cibo principale, che e' costituita da polenta di sorgo, pesce del lago, occasionali fagioli, ma e' ampiamente consumata, soprattutto antilopi, maialini selvatici e scimmie. Prima pero' questi animali erano piu' diffusi, sono quasi scomparsi dopo la guerra, nel 2014 e ora arrivano da oltre il confine del Congo\". A conferma, nel 2019 a cavallo del confine ci sono stati dei casi singoli di ebola, evidentemente i pipistrelli non sono disdegnati. E se la nodding syndrome fosse una misteriosa zoonosi causata dal consumo di un qualche animale selvatico della zona? La discontinuita' delle tre zone focolaio sarebbe compatibile, per esempio, con la discontinuita' dei focolai di ebola. Certo, in zone cosi' povere che la perdita di un figlio e' considerata un male inevitabile, come si fa a convincere la gente a non mangiare animali selvatici, oltretutto senza evidenze scientifiche? Trovare la causa della nodding syndrome si sta rivelando come cercare un ago in pagliaio. A fronte dei milioni di morti di malaria, o di AIDS, ha senso investire risorse in una epidemia che colpisce solo qualche migliaio di bambini? Se il problema pero' fossero i numeri, dovremmo fare lo stesso discorso per il coronavirus, che almeno al momento non sembra avere la stessa devastante mortalita' della malaria in Africa, e neache della polmonite normale. Potremmo continuare a far finta che e' un problema che non esiste, e far finta di aiutarli a casa loro - salvo vendergli armi che fanno spostare centinaia di migliaia di persone nei campi profughi, come e' avvenuto, appunto, in Sud Sudan e in Uganda, o sfruttare per un tozzo di pane le loro risorse grazie alla corruzione dei leader politici. Ma chi ci dice che non sia effettivamente una zoonosi, e che la prossima mutazione di qualunque agente ne sia la causa non si tramuti in un'altra pandemia letale? Lascio a voi la risposta. Nel frattempo, vi lascio il link di AMREF, una ONG che lavora (anche) nelle zone colpite dalla nodding syndrome, e del CUAMM Italia. Casomai voleste aiutarli a casa loro, ma per davvero: https://www.amref.it/ https://www.mediciconlafrica.org/ Millions of Dollars Worth of Israeli Weapons End Up in South Sudan Alcune referenze usate per scrivere questo articolo Aall, L. (1962). Epilepsy in Tanganyika. Review and Newsletter-Transcult Res Mental Hlth Probl, 13, 54-7. Bedford, J., 2019. Key Considerations: Bushmeat in the Border Areas of South Sudan and DRC. Dowell, S.F., Sejvar, J.J., Riek, L., Vandemaele, K.A., Lamunu, M., Kuesel, A.C., Schmutzhard, E., Matuja, W., Bunga, S., Foltz, J. and Nutman, T.B., 2013. Nodding syndrome. Emerging infectious diseases, 19(9), p.1374. Johnson, T. P., Tyagi, R., Lee, P. R., Lee, M. H., Johnson, K. R., Kowalak, J., ... &amp; Sejvar, J. (2017). Nodding syndrome may be an autoimmune reaction to the parasitic worm Onchocerca volvulus. Science translational medicine, 9(377), eaaf6953. Reddy, M., Gill, S. S., Kalkar, S. R., Wu, W., Anderson, P. J., &amp; Rochon, P. A. (2007). Oral drug therapy for multiple neglected tropical diseases: a systematic review. Jama, 298(16), 1911-1924. Sejvar, J.J., Kakooza, A.M., Foltz, J.L., Makumbi, I., Atai-Omoruto, A.D., Malimbo, M., Ndyomugyenyi, R., Alexander, L.N., Abang, B., Downing, R.G. and Ehrenberg, A., 2013. Clinical, neurological, and electrophysiological features of nodding syndrome in Kitgum, Uganda: an observational case series. The Lancet Neurology, 12(2), pp.166-174. Van der Waals F, Goudsmit J, Gajdusek DC.,1983.  See-ee: clinical characteristics of highly prevalent seizure disorders in the Gbawein and Wroughbarh clan region of Grand Bassa County, Liberia. Neuroepidemiology. 2:35–44 Winkler, A.S., Friedrich, K., König, R., Meindl, M., Helbok, R., Unterberger, I., Gotwald, T., Dharsee, J., Velicheti, S., Kidunda, A. and Jilek‐Aall, L., 2008. The head nodding syndrome—clinical classification and possible causes. Epilepsia, 49(12), pp.2008-2015. Winkler, A. S., Mayer, M., Schnaitmann, S., Ombay, M., Mathias, B., Schmutzhard, E., &amp; Jilek-Aall, L. (2010). Belief systems of epilepsy and attitudes toward people living with epilepsy in a rural community of northern Tanzania. Epilepsy &amp; Behavior, 19(4), 596-601. Winkler, A.S., Friedrich, K., Meindl, M., Kidunda, A., Nassri, A., Jilek-Aall, L., Matuja, W. and Schmutzhard, E., 2010. Clinical characteristics of people with head nodding in southern Tanzania. Tropical doctor, 40(3), pp.173-175."},
{"title": "Niente pesce d'aprile quest'anno", "text": "A dispetto della tradizione, che su questo blog va avanti quasi ininterrotta dal 2007, in questo 2020 mi e' sembrato poco opportuno scrivere un post per il pesce d'aprile, perche' mi vengono in mente frasi tipo \"sano come un pesce\", che per giunta non corrisponde neanche al vero. Rimandiamo i pesci all'aprile 2021, per quest'anno vi lascio la foto di un (vero) pesce con le ali  Presto un post di argomento serio e tono faceto, comunque."},
{"title": "L'articolo di Science su gatti e Covid-19", "text": "C'e' un articolo scientifico sui gatti che prenderebbero il coronavirus recentemente apparso su Science che sta facendo il giro dei media e sta gettando nel panico un sacco di persone, per esempio leggi qui (in inglese): ci sono state talmente tante domande da fare andare giu' il server dell'associazione nazionale dei veterinari britannici. Certamente leggere e capire un articolo di Science richiede una certa preparazione a monte, e non e' da tutti. Io l'ho letto, mi ci e' voluto un pomeriggio a leggerlo e capirlo, e ora lo racconto in modo facile, in modo che ognuno possa valutare da se' cosa c'e' veramente scritto li dentro. Non perche' \"tu sei quella dei gatti e come senti gatti non capisci piu' niente\", come mi ha detto ieri una tipa sui social, ma perche' mi fa ribollire il sangue veder maltrattata la scienza. C'e' da fare una premessa. Questo paper era in giro sui media come preprint il 31 di marzo, cosi' come e' venuto fuori dalla penna dei ricercatori, senza essere stato sottoposto al processo di validazione scientifica detto \"peer - review\", come viene chiaramente specificato nel sito di BioRXiv che lo ospita: \"A reminder: these are preliminary reports that have not been peer-reviewed. They should not be regarded as conclusive\". Il primo aprile l'articolo e' stato recensito da Nature. L'otto aprile e' stato pubblicato da Science, che ha quindi \"battuto la concorrenza\". Ho confrontato le due versioni, il preprint non peer reviewed e la versione definitiva pubblicata su Science: salvo due o tre frasette qua e la' aggiunte per chiarezza lessicale sono identici. Quindi Science ha pubblicato solo dopo una lettura dell'editor, che non necessariamente e' un esperto dello specifico argomento, l'editor e' uno che genericamente lavora nell'area della scienza in questione. Da quel che vedo, manca  una rilettura da parte di esperti, i peer reviewers, che dovrebbero passare al vaglio frase per frase per attestarne la validita'. Non credo sia mai esistito un articolo che ha passato il vaglio dei peer reviewer senza modifiche più o meno sostanziali. Questa premessa era necessaria, perche' tutti ora si stanno sbrigando a pubblicare per primi, a svantaggio della buona scienza, e c'e' una parallela pioggia di articoli ritirati dalle riviste perche' c'e' qualcosa che non va. Sia chiaro, non dico che sia questo il caso, spiego solo come stanno le cose: il paper di Science non sembra essere stato sottoposto a peer review. Mi viene da aggiungere, neanche a una commissione etica che usi standard di welfare animale occidentali. Andiamo avanti: il paper Un gruppo nutrito di ricercatori cinesi (21 persone) guidati da Jianzhong Shi (erano 17 nel preprint, 4 son saltati a bordo dopo che Science ha accettato, molto baronale questa cosa) ha inoculato il Covid-19 in furetti, gatti, cani, polli, maiali e anatre, per vederne gli effetti. Il dosaggio dei virus era lo stesso per tutti, 100.000 unita', con inoculo forzato iniettando attraverso il naso nell'animale anestetizzato. Un dosaggio circa 1000 volte piu' alto di quello necessario a infettare una persona, secondo un parere esperto. Non siamo quindi in condizioni di contagio naturale, con le goccioline di saliva, ma in condizioni artificiali e forzate con dosaggi da cavallo direttamente nelle zone sensibili, perche' lo scopo era capire se in generale gli animali sviluppano sintomi o se sono in grado di replicare i virus, e non di vedere se il micio si infetta nel giardino dei vicini, o se il padrone e' ammalato. Questo deve essere chiaro: non siamo in condizioni di contagio naturale. I furetti I furetti, come i gatti, hanno un recettore cellulare del virus molto simile a quello umano, ci sono solo due aminoacidi di differenza nella proteina, e quindi erano candidati ideali. Due gruppi di cinque furetti femmina di 3-4 mesi ciascuno (si usano solo animali molto giovani in questo studio, anche se gli umani piu' suscettibili sono mediamente di eta' avanzata) sono stati inoculati con due ceppi diversi del virus, uno proveniente da un paziente ammalato e l'altro trovato al mercato del pesce di Wuhan nell'ambiente. Molto stranamente, manca un gruppo di controllo.  Dopo 4 giorni due furetti del gruppo col ceppo del paziente e due furetti del gruppo col ceppo del mercato sono stati ammazzati, e i loro organi interni prelevati per cercare tracce dell'RNA del virus. Tutti e 4 i furetti morti mostravano RNA virale nelle prime vie respiratorie, ma non nei polmoni o in altri organi. I tre furetti rimanenti per ognuno dei due ceppi sono stati messi in gabbie separate e ogni due giorni veniva ricercato l'RNA virale con lavaggi nasali e tamponi rettali (come vedremo i gatti si ribelleranno a questo trattamento, i furetti erano molto giovani e molto docili). Pochi o niente virus nei tamponi rettali, mentre c'erano virus nei lavaggi nasali sino al giorno 8, poi non li hanno piu' trovati, il sistema immunitario dei furetti cominciava a reagire. Un furetto per gruppo, al giorno 10 e 12 rispettivamente, ha manifestato febbre e perdita di appetito. Il giorno 13 sono stati uccisi per vedere se la causa fosse il coronavirus. Qui e' dove il gruppo di controllo sarebbe stato utilissimo, ma non c'e', alla faccia dell'articolo su Science. Nessuno dei due furetti aveva coronavirus in nessun organo, solo uno dei due un po' nel naso, il luogo dell'inoculo. Entrambi pero' avevano danni cellulari alle vie respiratorie e bronchite, e anticorpi contro il coronavirus, ma meno rispetto ai furetti rimanenti, che verranno ammazzati il ventesimo giorno senza pero' cercare in loro l'RNA virale (perche'?) ma solo gli anticorpi. Tuttavia, i danni alle vie aeree potrebbero essere stati causati anche dall'inoculo, dai continui lavaggi nasali o da chissa' che altro. Senza un controllo, bisogna essere cauti a dire che sono morti di coronavirus, e ancora di piu' a dire che i furetti sono sintomatici. Non convinti del non aver trovato il coronavirus nei polmoni dei furetti, i ricercatori hanno preso altri otto furetti, gli hanno sparato direttamente in trachea le centomila particelle virali, e li hanno soppressi a due a due nei giorni 2,4,8 e 14. Niente. Solo un po' di RNA virale nelle alte vie respiratorie di un furetto su due sino al giorno 8, niente al giorno 14: i furetti proprio non collaborano, niente coronavirus nei loro polmoni. I ricercatori si chiedono se magari l'esperimento sarebbe riuscito se avessero usato furetti maschi, dato che gli uomini sono piu' infettati delle donne. Furetti maschi, brace yourselves, dicono gli inglesi, stateve accuort', dicono i napoletani. Concludono pero' che i furetti sono estremamente (perche'? il campione usato e' ridottissimo e i risultati non abbastanza conclusivi per fare una affermazione del genere) suscettibili all'infezione da coronavirus e pensano che costituiscano ottime cavie da laboratorio per lo sviluppo di farmaci e vaccini. Il ragionamento dietro questa affermazione mi e' oscuro, visto che i polmoni non vengono intaccati. I furetti mostrano sintomi? Se si, quali? Mistero. Qui e' dove sarebbe servito un peer reviewer, ma non c'e'. Gatti I ricercatori cinesi hanno preso venti gattini non di razza, stavolta misti maschi e femmina, dieci di eta' tra 70 e 100 giorni (da 3 a 5 mesi) e dieci subadulti di circa 8 mesi (6-9 mesi) dal National Engineering Research Center of Veterinary Biologics CORP di Harbin, Cina. Quindi non da un rifugio dove potrebbero avere avuto altre malattie, ma da un istituto di ricerca dove sono allevati apposta per la sperimentazione. Lo specifico casomai qualcuno dicesse \"i cinesi dell'emporio qui vicino mi hanno rubato il gatto per fare gli esperimenti\", non funziona cosi. 7 subadulti sono stati inoculati col ceppo derivante dal paziente umano. Sempre i soliti 100.000 virioni, sempre nessun gruppo di controllo. Di questi, due sono stati destinati alla soppressione il giorno 3, due il giorno 6, per studiare la penetrazione e la replicazione virale nei vari organi interni. I rimanenti tre sono stati sistemati in minuscole gabbie (25 cm x 38 cm x 37 cm), come un trasportino piccolo, dove a stento potevano muoversi, di fronte a gatti sani posizionati sottovento di un flusso laminare di aria in gabbie altrettanto piccole. Ogni coppia (infettato/sano) era isolata dalle altre due da un transetto. Lo scopo era vedere se i gatti infetti potevano contagiare il loro partner sano. Mentre i furetti erano docili, i gatti, per giovani che fossero, si sono ribellati al trattamento invasivo dei continui lavaggi nasali e tamponi rettali. Queste le parole dei ricercatori: \"It was difficult to perform regular nasal wash collection on the subadult cats because they were aggressive. To avoid possible injury, we only collected feces\". Naturalmente, era per evitare danni ai ricercatori. I due gatti ammazzati il giorno 3, chi piu' chi meno (e' il problema di un campione di due animali, non ci si possono fare statistiche, quindi i dati sono molto fluttuanti) mostravano la presenza di RNA virale in tutte le vie respiratorie, polmoni inclusi, e nell'intestino. Nei due gatti del giorno 6 pero' niente RNA virale nei polmoni, solo  nelle alte vie respiratorie e nell'intestino di solo uno dei due. A occhio le quantita' di RNA virale trovate nei gatti sembrano piu' basse che nei furetti, ma di nuovo e' una cosa che e' veramente impossibile dire con questo numero di esemplari. Forse a parita' di numero di animali conveniva rispondere a un solo quesito scientifico, ma farlo bene in modo che ci si potessero fare su statistiche e dare risposte piu' definitive. Trovare l'RNA virale e' diverso che trovare i virus belli e pronti. Se si trovano virus impacchettati e montati, questi sono pronti per andare a infettare il prossimo, mentre non si puo' dire se si osserva solo l'RNA, che si replica per i fatti suoi a prescindere dal resto della scatola di montaggio. E' come quando l' IKEA ti manda per errore 10000 mensole ma non la  struttura portante del Billy, i libri comunque non sai dove metterli anche se hai le mensole. Per i furetti si parla solo di RNA virale, nei gatti del giorno sei si menzionano invece degli \"infectious virus\" nelle vie aeree ma non nell'intestino. Ma non e' chiaro se perche' solo lì li hanno cercati, o se perche' solo lì li hanno trovati, in teoria la seconda, in pratica chissa'. Comunque nei gatti del giorno 6 c'erano particelle virali in vari organi respiratori, ma quasi sempre  in un gatto su due. Segue un paragrafo poco chiaro, con alcune contraddizioni, non si capisce bene come, chi, quanti animali, si vede che e' stato scritto in fretta. Da quel che capisco due gatti su tre, quelli nelle gabbiette piccole, il giorno 3 avevano RNA virale nelle feci, tutti e tre l'avevano il giorno 5 e anche uno dei gatti sani il giorno 5 aveva RNA virale nelle feci. Il giorno 11 i primi due gatti sono stati uccisi per guardargli gli organi, e cosi pure lo \"spettatore\" infettato. I due gatti infetti avevano l'RNA virale nel palato e nelle tonsille (che stanno li per quello, tutto sommato), mentre il gatto spettatore aveva RNA virale in tutte le prime via aeree, quindi sembra sia possibile il contagio aereo gatto-gatto. Per motivi a me misteriosi non gli hanno controllato la presenza di RNA virale, e soprattutto di particelle virali,  nell'intestino e neanche nei polmoni, che sinora sembravano informazioni cruciali, visti tutti i tamponi rettali e le inoculazioni in trachea. Avranno perso interesse, ma a me sarebbe piaciuto almeno sapere se avessero lesioni o sintomi di qualche tipo. Non lo sapremo mai, certo non da questo paper, ma secondo me se avessero manifestato sintomi purchessia lo avrebbero scritto in caratteri cubitali. I rimanenti gatti sono state uccisi il giorno 12. RNA virale nelle prime vie aeree dei gatti infettati (di nuovo, non hanno controllato polmoni e intestino, misteriosamente), zero assoluto nei due spettatori. Anticorpi nei 4 gatti infettati (i tre inoculati e lo spettatore sfigato), niente nei due sani. Senza controllo pero' e' difficile capire lo stress di questi animali in gabbie piccolissime, con un vento continuo in faccia e un gatto estraneo di fronte. Quanto e se questo incide nella produzione di anticorpi? Inoltre, come era lo stato di salute iniziale di questi gatti? Mistero. L'esperimento e' stato replicato (ma non e' veramente una replica, visto che i soggetti sono diversi) coi gattini. Da accenni (\"the virus-inoculated juvenile cats that died or euthanized on day 3 p.i.\") sembra che uno dei due gattini del giorno tre sia morto per fatti suoi, ma stranamente non ci sono dettagli. Entrambi avevano grandi lesioni nell'epitelio del naso della trachea e dei polmoni, che qui sono stati controllati (di nuovo, qui ci voleva il controllo per escludere altri fattori, visto che nei subadulti non e' successo. Per esempio, quanto erano piccoli gli strumenti usati?) Il gattino che e' morto per i fatti suoi, di che e' morto? Non respirava? Perche'? Anche un gattino dell'esperimento sulla trasmissione per via aerea e' morto prima, il giorno 13, per cause non dichiarate. Era il Covid? Aveva sintomi? Era altro? Gli anticorpi anti Covid li aveva. Questi gatti soffrivano di altre patologie? Maltrattamenti in laboratorio? Ai gattini venivano fatti lavaggi nasali. Uno dei gattini aveva RNA virale nei lavaggi nasali. Ma poi? Non si fa cenno di ricerca dei virus negli organi interni. Cosa bisogna concludere? Che non si e' infettato o che non hanno cercato? Coi dati a disposizione in questo articolo, solo un gatto su sei sembra aver preso il virus da altri gatti. Secondo me con questo risultato bisognerebbe essere cauti, perche' bisognerebbe cercare di replicarlo prima di poter affermare qualsiasi cosa: da qui a dire che i gatti si passano tra loro il covid-19 ce ne passano di croccantini sotto i ponti! Gli errori sperimentali succedono, per quello uno non fa statistica. Come mai non sono riusciti a replicare l'infezione? Conclusioni dei ricercatori (traduco letteralmente): \"Questi risultati indicano che il SARS-CoV-2 si puo' replicare in modo efficiente nei gatti, con i gatti giovani che sono piu' permissivi alla replicazione e, forse piu' importante,  e' che il virus si puo' trasmettere tra gatti per via aerea\". Un gatto su 6 e' poco, senza controlli e senza repliche. E' una affermazione che avrebbe bisogno di maggiori evidenze per essere sostenuta con tanta fermezza e rigore.  Perche' gli altri cinque gatti non si sono infettati? In tempi di pace Science avrebbe defenestrato questo studio ma si sa, i gatti fanno titoli, e neanche una rivista blasonata sembra sia immune da queste cose, oggigiorno. Cani Cinque Beagles di tre mesi, stessa procedura, inoculati e posizionati in gabbie vicino a due cuccioli sani. Tamponi orofaringei e rettali presi a giorni alterni. Due cuccioli avevano il tampone rettale positivo il giorno 2, uno il giorno sei. Uno dei due positivi e' stato ucciso e aperto il giorno 4, ma non c'erano tracce di RNA virale nei suoi organi. Due cani avevano prodotto anticorpi il giorno 14. Fine della storia, non si sa che fine abbiano fatto i cani (sicuramente uccisi per motivi sanitari), conclusione: i cani sono poco suscettibili al virus. Non spiega i due cani trovati infetti in Cina. Che sia questione di eta' o razza canina? Polli, maiali, anatre Identica procedura dei cani, nessun risultato Conclusioni mie Prima di buttare il cane o il gatto in discarica, sarebbe indispensabile riuscire a replicare questi esperimenti altrove: sono preliminari, senza controlli, senza randomizzazione, senza repliche, senza peer review, senza, pare a me, alcuna considerazione per il welfare della cavie. Del resto, alla data di oggi (10/4/2020) ci sono al mondo 1.650.000 casi accertati di Covid-19. Se la trasmissione uomo-gatto fosse cosi' ovvia, non ce ne saremmo accorti, specie se i gattini manifestano tutti quei sintomi di lesione degli epiteli respiratori? Aspettiamo, e nel frattempo teniamo gatti e furetti in casa con noi, a farci compagnia."},
{"title": "Gli alieni, la UE e la domenica delle palme", "text": "L'Unione Europea, oramai si sa, richiede spesso di sacrificare le nostre tradizioni in nome del benessere comune, anche laddove si tratta di cambiamenti dolorosi e non voluti dalla popolazione. La novita'  di quest'anno e' un nuovo modo di lotta alle specie invasive: sono vietati gli scambi di palme e di ramoscelli di ulivo benedetti la prossima domenica delle Palme, tra circa una settimana. Gli olivi infatti, come tutti sanno, sono sotto attacco del letale batterio Xylella fastidiosa che provoca la sindrome da disseccamento rapido, uccidendo le piante e mettendo a rischio la principale coltura del Mediterraneo. Il batterio, americano, viene veicolato da un insettino autoctono, Philaenus spumarius, detto sputacchina (nella foto a fianco), che saltando di pianta in pianta per succhiarne la linfa porta la malattia a sempre piu' piante. Nel Salento, per via della mancata applicazione del cosiddetto \"Piano Silletti\", la malattia avanza inesorabilmente ed e' oramai alle porte di Brindisi. Tuttavia il batterio non e' solo in Puglia. Esami di screening hanno trovato il batterio anche a Bolzano, in una pianta di caffe'. Inoltre ci sono gia' oltre 300 focolai in Francia continentale e in Corsica, su 30 diverse specie di piante  e dal 2016 anche in Spagna, alle Baleari, con un'infezione sul ciliegio. In tutti questi casi le eradicazioni stentano a eliminare il problema alla radice per cui l'Unione Europea, che ha gia' multato l'Italia per la sua inadempienza nel prendere provvedimenti nel Salento, ha deciso che scambiarsi rametti di ulivo _non_ e' una buona idea e ha drasticamente vietato il commercio e lo scambio di questo segno di pace su tutto il continente. Se gli ulivi piangono, neanche le palme ridono, e non (solo) perche' vengono bruciate a Milano da Forza Nuova. Dal 2004 si e' insediato anche in Italia il punteruolo rosso, Rhynchophorus ferrugineus, un enorme (e bruttino) coleottero curculionide di origine asiatica che devasta molte specie di palme, e che dalla Sicilia e' risalito lungo tutta la penisola lasciando dietro di se' la devastazione. Poco male in teoria, in quanto molte palme presenti in Italia sono anch'esse alloctone, ad eccezione della palma nana e di poco altro, ma molte delle palme uccise erano mastodontici alberi secolari che facevano oramai parte del  paesaggio. Il punteruolo rosso e' inoltre presente in Spagna, Francia continentale, corsica e nei paesi del bacino del Mediterraneo. Nel tentativo (tardivo) di porre rimedio all'infestazione e per evitare di infierire sulle poche palme che si sono salvate, la UE ha deciso che quest'anno e' vietato anche scambiarsi le tradizionali foglie di palma intrecciate tipiche della domenica prima di Pasqua, di solito palma da dattero o palma delle Canarie. Persino nel torace dei burocrati di Bruxelles tuttavia batte un cuore e hanno deciso di consentire la vendita e lo scambio di un surrogato: sara' infatti possibile scambiarsi, domenica prossima, foglie di palma da olio (Elaeis guineensis), in mancanza di altre palme e di olivi. Da quando vi e' polemica sulla presunta tossicita' di questo grasso vegetale infatti le vendite di olio di palma sono crollate drasticamente in occidente e questo sta portando molti nel Sud-est asiatico a riconvertire le coltivazioni. Con appositi pesticidi prodotti dalle multinazionali dell'agrofarmaco come Monsanto, Syngenta e Fishnet e' infatti possibile trattare le foglie di palma da olio in modo da eliminare i patogeni, rendendole commerciabili. Bruxelles tuttavia non si fida piu' dei suoi cittadini e ha deciso, in modo molto tedesco, di controllare che si comportino bene. Tra qualche giorno sara' possibile scaricare una app sul telefonino con cui segnalare a una apposita commissione del Parlamento Europeo scambi e vendite illegali di rametti di ulivo e palme che non siano la palma da olio, che portera' un apposito contrassegno europeo. Speriamo che non vietino anche l'importazione della cioccolata per le uova di Pasqua.  Referenze Loconsole, G., M. Saponari, D. Boscia, G. D’Attoma, M. Morelli, G. P. Martelli, and R. P. P. Almeida. \"Intercepted isolates of Xylella fastidiosa in Europe reveal novel genetic diversity.\" European Journal of Plant Pathology 146, no. 1 (2016): 85-94. Denancé, N., B. Legendre, M. Briand, V. Olivier, C. Boisseson, F. Poliakoff, and M‐A. Jacques. \"Several subspecies and sequence types are associated with the emergence of Xylella fastidiosa in natural settings in France.\" Plant Pathology (2017). Sánchez, JA Cayuela. \"Informative note: Xylella, the olive grove in risk.\" Grasas y Aceites 68, no. 1 (2017): 185. Misra, R. M. \"Insect pests of red oil palm (Elaeis guineensis L.) from India and their management.\" Indian Journal of Forestry 21, no. 3 (1998): 259-263. http://ec.europa.eu/germany/news/mit-neuer-app-invasiven-tieren-und-pflanzen-auf-der-spur_de"},
{"title": "Linguine alla chiglia - Le teredini", "text": "In questo post esamino gli adattamenti  di un gruppo di bivalvi che, lasciandosi indietro le cozze, sono pian pianino diventati creature dell'inferno. Non tutti i bivalve infatti assomigliano a vongole e capesante, cosi' come il tenero ed erbivoro panda non assomiglia a un grizzly: si parte da un modello base comune e poi si aggiungono e tolgono pezzi in base alle necessita', adattandosi via via. Le trasformazioni possono essere cosi' estreme da rendere quasi irriconoscibile l'antenato di partenza. I bivalve sono molluschi, come le chiocciole terrestri e i polpi: esistono infatti circa 50.000 specie  di molluschi, piu' o meno quanto i vertebrati, e possono essere molto differenti tra loro perche' questo e' un gruppo antichissimo che nel tempo ha escogitato infinite soluzioni e strategie per sopravvivere. Tutti i bivalvi hanno in comune un guscio formato da due valve calcaree e lo ctenidio, una struttura a pettine derivata dalle branchie, che serve a filtrare l'acqua per ottenerne sia ossigeno che cibo. L'evoluzione inoltre gli ha fatto perdere la testa, come un complimento ad alcune donne o la Brexit agli inglesi, solo che nel caso dei bivalve la faccenda e' letterale perche' non hanno piu' l'estremita' cefalica, a differenza delle lumache, dei polpi, delle donne e di alcuni inglesi. Dato che sono filtratori, o derivano da bivalvi filtratori, hanno perso anche la radula, la \"lingua\" degli altri molluschi. Sebbene alcuni bivalvi come le capesante siano capaci di andarsene in giro e addirittura nuotare, la maggior parte vive fissata a un substrato o dentro il substrato stesso. I datteri di mare (Lithophaga lithophaga), per sempio, si scavano un buco negli scogli grazie a secrezioni acide, mentre le telline vivono sepolte sotto la sabbia. I bivalvi del genere Pholadidae scavano in vari substrati (a seconda della specie), come fango, legno, argilla, arenaria o anche gneiss, che e' una roccia durissima. Come bonus Pholas dactylus e' anche bioluminescente, chissa' perche' visto che vive nel suo buco che continua a scavare per tutta la vita, ruotando su se stesso come la punta di un trapano e macinando la roccia grazie alle 26 costolature in rilievo presenti su una delle valve. Sporge solo il sifone, da cui entra l'acqua coi nutrienti da filtrare. Utilissimo certo, ma questo lungo tubo (anche il doppio della lunghezza del bivalve, praticamente uno snorkel), impedisce alle due valve di chiudersi completamente, esponendo l'animale ai predatori, se riescono a estrarlo dal suo buco.  Una delle due valve di Teredo navalis. Source: naturalhistory.museumwales.ac.uk Se le valve non servono per protezione ma per scavare, c'e' un certo spazio per qualche miglioramento. Le teredini sono una famiglia di bivalvi scavatori che hanno completamente rinunciato alla protezione offerta dalle due valve in cambio della protezione offerta dal legno o dalle ossa di balena, in cui si scavano un buco tubolare e da cui non escono mai. Il loro corpo si e' completamente trasformato, perche' non deve piu' adattarsi alla forma e allo spazio limitato delle due valve ma a quello del pertugio scavato, assumendo un aspetto cilindrico da \"vermone\" lungo anche un metro, in alcune specie come Teredo navalis. L'unico ricordo della conchiglia che gli e' rimasto si trova all'estremita cefalica (gli e' tornata la testa insieme alla simmetria, magari c'e' speranza anche per gli inglesi!) ed e' costituito da due piccole valve trilobate e scolpite che usano per scavare. I bivalvi, ricordiamolo, hanno perso la radula, la lingua che sembra una raspa degli altri molluschi, e per la legge di Dollo l'evoluzione non torna mai indietro, ma si inventa nuove soluzioni allo stesso problema.  Teredo navalis. Source: ADW Con la \"testa\" quindi scavano sempre piu' a fondo, usando qualunque pezzo di legno trovino in mare come substrato, mentre dalla \"coda\" protrudono due lunghi sifoni, uno che dovrebbe avere il cartello \"IN\" e l'altro quello \"OUT\", da dove acqua e particelle rispettivamente entrano ed escono. Il sifone IN aspira l'acqua contenente l' ossigeno e i nutrienti, che poi viene filtrata dalla branchia tubolare dentro il corpo del verme, mentre da quello OUT escono rifiuti, sperma e larve. Se l'animale e' spaventato contrae all'interno i sifoni e chiude il buco con due placche calcaree a forma di remo dette pallet. Dal mantello, la parte esterna, viene secreta una sostanza calcarea che ricopre le pareti del tunnel in modo che il corpo dell'animale non sia a diretto contatto col legno, creando un tubo di carbonato di calcio. Questa bestiolina e' davvero efficientissima nel riprodursi, aiutata anche dalle sue amorevoli cure parentali: la femmina (ex maschio, sono ermafroditi sequenziali) protegge le sue larvette tra le branchie per due-tre settimane, rilasciando delle veligere bivalvi, 1-5 milioni alla volta, tre o quattro volte all'anno, che si andranno a cercare un pezzo di legno su cui attaccarsi e cominciare a scavare. Ne consegue che non c'e' pezzo di legno in mare che sia davvero al sicuro dalle teredini, che sia fasciame di nave, molo, mangrovia, pezzo di legno alla deriva, palafitta, diga o quel che vi pare: se c'e' legno in mare c'e' teredine, a meno che non sia un mare molto poco salato come il Baltico, dove ci sono teredini portate dalle navi, ma non sono felici. In passato le teredini erano il vero terrore dei marinai che facevano lunghi viaggi: immaginate di essere su un grosso pezzo di legno in mezzo al mare e sentire che viene mangiato ora dopo ora, diventando un crivello sempre piu' sottile e fragile, sinche' non cedera' facendo entrare acqua, e sara' la fine. Le teredini furono gia' descritte da Plinio il vecchio (ce ne sono sei specie nel Mediterraneo), e i romani usavano misture di pece, catrame e piombo per disfarsene, ma sicuramente erano ben note anche greci, fenici, cinesi, arabi etc. ognuno con la propria ricetta anti-teredini per calafatare le barche. Cristoforo Colombo si infesto' con Teredo navalis nei Caraibi, dove pullulano per via dell'alta salinita', e ci rimise una caravella. Forse fu proprio lui a portare la specie in Europa, o piu' probabilmente si limito' a incrementarne la diversita' genetica, ma la prima menzione di T. navalis e' del 1731, quando si ebbe una devastante alluvione in Olanda poiche' le teredini avevano crivellato un sistema di chiuse, che cedette durante un temporale. Dopo tutta questa descrizione immagino abbiate l'acquolina in bocca nel pensare di degustare questa creatura vermiforme e molliccia lunga anche un metro, spessa sino a un centimetro, ma imparentata con le vongole. No? Siete strani, stiamo parlando di un metro di frutto di mare, tutto sommato. I tailandesi, indonesiani e i filippini la sanno lunga e considerano le teredini una delikatessen. Guardate questo video col metodo di degustazione tradizionale, ma anche no.  Tutto sommato sanno di vongola, forse un po' legnosa. Se pero' non vi piacciono le crudités non disperate, potete comunque assaggiare le teredini cotte, ci sono ottime ricette per la zuppa di teredine, ma io ci metterei anche due linguine. Ad esempio in Tailandia preparano il gaeng liang priyang. Si fa bollire dell'acqua, si aggiunge pasta di gamberi per salare e aromatizzare, i petali interni, piu' teneri, del fiore di banana, un po' di peperoncino e infine si aggiungono le teredini tagliate a pezzi. La zuppa a quel punto diventa torbida e lattiginosa a causa degli umori secreti dalle teredini ed e' pronta. Pare sia deliziosa, ed ecologicamente piu' sostenibile dei vietatissimi datteri di mare che ci mettono trent'anni a crescere di 5 cm. Bando alle mondanita', c'e' un aspetto delle teredini che non si puo' trascurare: sono  in grado di nutrirsi (hanno una bocca all'estremita' cefalica, uno stomaco, un intestino cieco e un ano) della segatura che producono scavando nel legno, solo che non digeriscono la cellulosa, come tutti gli animali. Per ovviare al problema hanno trovato una soluzione interessante: si son procurate dei batteri che digeriscono la cellulosa al posto loro, e che vengono ospitati in una zona delle branchie chiamata ghiandola di  Deshayes. Le mucche, tutto sommato, e i castori, hanno adottato esattamente la stessa strategia, usano solo batteri differenti. I batteri simbionti delle teredini, forse non una sola specie ma un intero microbioma, producono due enzimi importanti, la cellulasi, che degrada la cellulosa contenuta nel legno, e la nitrogenasi, che converte l'azoto atmosferico in ioni ammonio che il verme puo' usare, esattamente come nel processo di azotofissazione che avviene nelle radici delle leguminose, perche' nel legno c'e' poco azoto. Inoltre questi batteri, almeno quelli della specie Teredinibacter turnerae il cui genoma e' stato completamente sequenziato, producono, paradossalmente, antibiotici in quantita' comparabili con gli streptomiceti. Va da se' che i batteri delle teredini, che riescono a far vivere il mollusco con una dieta di solo legno, sono importantissimi anche per la ricerca futura, sia per scopi medici che per la produzione di biocarburanti da materiale che contiene cellulosa. Non tutte le teredini vivono di solo legno, c'e' un gradiente che va da prevalentemente filtratori di plankton (come le cozze), ad esempio Teredo navalis, a prevalentemente dipendenti dall'ingestione di legno, come Bankia gouldii.  Daniel L. Distel et al. PNAS doi:10.1073/pnas.1620470114 C'e' pero' una specie di teredine, Kuphus polythalamia, che invece di vivere nel legno vive incapsulata a testa in giu' nel fango. La specie era gia' nota alla scienza ma sino ad aprile 2017 non ne erano mai stati osservati esemplari vivi. Recentemente pero' una spedizione di un gruppo di scienziati americani e filippini guidati da Daniel Distel della Northeastern University, MA, ha trovato cinque esemplari di Kuphus in una baia marina dell'isola di Mindanao, nelle Filippine. La baia era un tempo usata per conservarvi il legname e sul fondo c'e' uno strato di sedimento profondo alcuni metri e ricchissimo di materiale organico, fanghi neri ricchissimi di zolfo di origine biologica (legno in decomposizione e piante varie), sicuramente un po' maleodorante. Scavando nel sedimento sino a tre metri  di profondita' il team e' riuscito a trovare l'unicorno dei bivalve, il leggendario Kuphus, il piu' lungo bivalve noto, di cui si sapeva che puo' arrivare al metro e mezzo con uno spessore di 6 cm, ma nessuno ne aveva mai visto uno vivo. Come tutte le teredini anche Kuphus si incapsula in un tubo di carbonato di calcio, rendendo piu' semplice maneggiare la creatura dopo averla estratta dal detrito organico. Dopo averli infilati in un cilindro protettivo  i ricercatori li portarono rapidamente in laboratorio, per la dissezione. La prima cosa strana osservata fu che il tubo calcareo era completamente sigillato, mentre nelle teredini \"normali\" l'estremita' cefalica con le valve per scavare e la bocca per mangiare il legno e' aperta. Si ipotizza che ogni tanto il calcare dell'estremita' venga riassorbito per dare la possibilita' al mollusco di accrescersi verso il basso. La seconda scoperta fu che non c'era la bocca, e neanche uno stomaco e un'intestino, quindi questo animale non mangia. Come fa quindi Kuphus polythalamia a vivere se non mangia, li sepolto nel fango? I ricercatori sapevano in realta' dove andare a cercare la risposta perche' era un \"film\" che avevano gia' visto per altri animali, e quindi non e' stato troppo complicato. Si e' visto infatti che Kuphus non ha i normali batteri delle altre teredini che digeriscono la cellulosa introdotta con la dieta, ma un nuovo kit di batteri che utilizzano l'energia dell'acido solfidrico, di cui il fango abbonda, per fissare la CO2 atmosferica in composti organici, che poi nutrono il verme. In pratica i batteri hanno trasformato questo mollusco da quello che i biologi chiamano eterotrofo, cioe' deve mangiare per vivere, in chemioautotrofo, cioe' si costruisce il cibo da solo usando l'energia chimica del'H2S (acido solfidrico) e l'anidride carbonica come fonte di carbonio. Una terza possibilita' e' essere fotoautotrofi come le piante, che fissano la CO2 in composti organici usando l'energia della luce solare.  Ecco il video della dissezione di Kuphus polythalamia  Alla base del processo ci sono dei batteri del fango che decompongono il legno in modo anaerobico, cioe' senza ossigeno, producendo l'acido solfidrico. Quindi in pratica Kuphus si nutrirebbe indirettamente di legno, dopo che e' stato digerito dai batteri, utilizzandone solo un sottoprodotto, l'H2S, per creare i propri nutrienti, e per fare tutto cio' gli e' bastato sloggiare dei batteri e ospitarne altri. Se e' vero che \"siamo cio' che mangiamo\" non tenterei la zuppa di Kuphus, secondo me sa di gomma vulcanizzata dei copertoni, o di fialette puzzolenti di carnevale. Ora, andando a guardare il DNA di questi batteri di Kuphus si e' visto che sono imparentati con altri batteri simbionti di molluschi, che usano acido solfidrico invece che di origine vegetale, di origine vulcanica. Ci sono infatti un bel po' di gasteropodi \"very cool\" che vivono in prossimita' delle fumarole vulcaniche sottomarine e sono anche loro chemioautotrofi. In particolare, le stupefacenti chiocciole Chrysomallon squamiferum adattatesi a vivere in questi ambienti impossibili, caldissimi, solforosi e privi di luce partendo da normali antenati \"esterni\" alle fumarole. Source: museum.wales/blog Chrysomallon squamiferum per resistere \"all'inferno\" di una temperatura di 3-400 gradi a una profondita' di quasi tremila metri nell'oceano Indiano, ha un guscio composto di tre strati, di cui il piu' esterno invece che di regolare carbonato di calcio e' di solfuro di ferro, lo stesso materiale che compone la pirite e il minerale magnetico greigite, quello intermedio e' un comune periostraco, un tessuto biologico, e quello interno e' fatto di aragonite, una forma cristallina di calcare. Il piede inoltre e' coperto sui lati da scleriti fatti di epitelio ricoperto da una proteina detta conchiolina, ricoperto a sua volta di uno strato di minerali ferrosi (pirite e greigite), che si sovrappongono a placche come l'armatura di un antico guerriero giapponese. Inoltre come Kuphus non si nutre, fanno tutti i suoi batteri, che prendono l'acido solfidrico dalla fumarola. E' stato ipotizzato che i solfiti ferrosi del guscio e degli scleriti vengano prodotti, oltre che come difesa, anche per detossificare l'animale dai residui di zolfo e ferro prodotti dai batteri. I batteri, in quantita' enormi, vengono ospitati in una ghiandola esofagea che occupa ben il 9% della massa dell'intero animale. Per fornirgli l'ossigeno di cui hanno bisogno per fissare la CO2 hanno un sistema circolatorio ipersviluppato con un cuore enorme, pari al 4% della massa, un fatto inaudito. Un sistema perfetto, tenetegli pero' lontana una calamita, se no son guai. Esistono teredini chemioautotrofe in prossimita' delle fumarole, che hanno usato il legno per cominciare una simbiosi che le ha portate nell'\"inferno\" delle fumarole? Quasi certamente si, e aspettano solo di essere scoperte. E se questi adattamenti sono cosi' assurdi, tanto da portare pian piano ad avere molluschi corazzati di ferro che non mangiano, cosa potrebbe esserci su altri pianeti? Alcuni degli articoli consultati per scrivere questo post Paalvast, Peter, and Gerard van der Velde. \"What is the main food source of the shipworm (Teredo navalis)? A stable isotope approach.\" Journal of sea research 80 (2013): 58-60. Distel, Daniel L., et al. \"Discovery of chemoautotrophic symbiosis in the giant shipworm Kuphus polythalamia (Bivalvia: Teredinidae) extends wooden-steps theory.\" Proceedings of the National Academy of Sciences (2017): 201620470. Borges, Luísa MS, et al. \"Diversity, environmental requirements, and biogeography of bivalve wood-borers (Teredinidae) in European coastal waters.\" Frontiers in zoology 11.1 (2014): 13. Betcher, Meghan A., et al. \"Microbial distribution and abundance in the digestive system of five shipworm species (Bivalvia: Teredinidae).\" PLoS One 7.9 (2012): e45309."},
{"title": "Non devi vaccinare tutti i tuoi figli - solo quelli che vuoi tenere", "text": "Il motivo per cui scrivo questo post è che sono preoccupata. Siamo sette miliardi e viviamo sempre più gomito a gomito, impilati gli uni sugli altri in case sempre più alte, sempre più vicini; sempre più ci respiriamo addosso, ci tocchiamo, viaggiamo sempre più lontano, e ci scambiamo microbioma che arriva da chissà dove. Questo in se' non è un male, aumentiamo la biodiversita' dei batteri che, grazie ai passaggi che gli diamo, riescono a scambiarsi molto più materiale genetico rispetto al passato e a diventare sempre più resistenti agli antibiotici. Si evolvono, loro. Noi, invece, ci ammaliamo. Ecologicamente questa è quella che gli anglosassoni chiamano una win-win situation, si vince sempre, come alle fiere: aumenta la biodiversità e si riducono i numeri della specie che sta alterando gli ecosistemi più rapidamente, cioè noi e la nostra progenie. D'altro canto, anche se siamo una specie ecologicamente perniciosa, siamo anche molto, molto intelligenti e siamo in gara nella corsa della regina rossa con i batteri, quella per cui si corre per rimanere fermi nello stesso posto evolutivo, pena l'estinzione. Ad esempio, se gli antibiotici non funzionano più, abbiamo comunque i vaccini. Ecco qui un dizionarietto incompleto sui vaccini. Autismo E' una malattia genetica con cofattori epigenetici, cioè ambientali come alcol o infezioni in gravidanza, e di solito è determinato già durante la vita intrauterina del feto, anche se i genitori se ne accorgono dopo. Avendo basi genetiche, non è raro che più di un figlio ne sia colpito. (fonte, fonte, fonte... potrei continuare a lungo). Nessuna correlazione coi vaccini è mai stata dimostrata Big Pharma 1 Questo blog lo scrivo gratis, e vivo della mia attività didattica e divulgativa, ma se per caso Big Pharma volesse passarmi quel milione o due di euro per scrivere le stesse cose che sto scrivendo gratis possiamo parlarne, mi contatti in privato. Big Pharma 2 Se vaccinate i bambini Big Pharma vi vende i sieri, se non li vaccinate vi vende i farmaci per tentare di salvar loro la vita. Siccome i vaccini costano poco, dovrebbero essere scemi per spingere per le campagne vaccinali potendo lucrare su costosissimi inibitori della replicazione virale. Ah, bisogna proprio dirgli tutto, a Big Pharma... Difterite Casi di difterite negli USA tra il 1939 e il 2010. Dati del CDC Un mio parente, negli anni trenta, morì a tre anni di difterite. A parte lui, io personalmente non ho mai seintito  di nessun mio contemporaneo morto di difterite. Secondo dati dei CDC, nel 1921 solo negli USA morirono 15.520 persone di difterite su 206.000 persone colpite, con un tasso di mortalità dello 7.5%. Tra il 2014 e il 2015, sempre negli USA, ci sono stati invece solo due casi di difterite, non mortali. La differenza è dovuta alla campagna di vaccinazione, che ha pressoché eradicato la malattia dai paesi occidentali. La biodiversità è salva però, perché la malattia continua a uccidere nei paesi in via di sviluppo. Dove noi andiamo in vacanza, e magari ci infettiamo in ascensore, o nel bar del resort, dato che non ci hanno vaccinati da piccoli. Cioè, io si, sono stata vaccinata, ma non posso dire altrettanto di alcuni di voi. Meningite Se siete in dubbio se sia il caso di vaccinare i bambini contro il meningococco, è imperativo che clicchiate su questo link, dove ci sono persone che avevano genitori in dubbio. CLICCA QUI! Cliccate, perché a parole non saprei dirvelo. Una cosa importante: no, non ce la portano i migranti, abbiamo i nostri ceppi, semmai è vero il viceversa, sono loro che dovrebbero avere paura delle malattie che gli portiamo Mercurio No, non c’è mercurio nei vaccini moderni per i bambini. Full stop. Fonte CDC. Anche ci fosse (e non c’è), nessuno studio ha evidenziato una correlazione con l’autismo. Del resto, si trova mercurio anche nel pesce pescato in Mediterraneo, in quantità significative  nelle specie che vivono a lungo come tonni o palombi. Se fate diventare i bambini vegetariani, io non ho obiezioni. Morbillo Un caso molto discusso è quello dell'incriminato vaccino contro il morbillo, in realtà di solito somministrato insieme ad altri. Io ho avuto il morbillo da piccola e sono sopravissuta, anzi ho anche fatto due settimane di vacanza da scuola. Non e' stato questo il caso dei 134200 bambini e adulti morti di morbillo nel 2015, che fa 367 morti al giorno, o 15 all'ora, un caso su cinque nei paesi in via di sviluppo, uno su 3000 nei paesi industrializzati. E questo dopo campagne vaccinali estesissime. Prima del 2000 la situazione era davvero drammatica, mentre io gongolavo delle mie due settimane di vacanza da scuola. Non sempre però il morbillo ammazza. Un caso su mille sviluppa encefalite, che può portare a irreparabili danni permanenti al cervello. D'altro canto, secondo dati della World Health Organization (WHO), un caso su un milione può avere reazioni gravi al vaccino, piu' o meno le probabilità di vincere al superenalotto. Quindi, se vaccino mio figlio il rischio è di uno su un milione, se non lo vaccino il rischio è di uno su mille. Quindi vaccinarsi è mille volte più sicuro che non vaccinarsi. D'altro canto farei meglio a stare zitta, perché tutto sommato siamo sempre sette miliardi. Pertosse A proposito delle mie vaccinazioni, sono stata vaccinata anche contro la pertosse, ma l'immunizzazione che fornisce non è permanente e occorrerebbero richiami periodici o ci si ammala lo stesso. Per quello serve vaccinare i bambini. Un giorno ero in un bar e una infernale bambina non vaccinata mi ha tossito in faccia. Ci sono quasi morta. Mi ci son voluti due anni per uscirne e ho tutt'ora qualche strascico sotto forma di lievi problemi respiratori, e molti a livello mentale per il trauma di svegliarmi la notte senza poter respirare, per mesi. La tosse era cosi' violenta che tossivo sangue. Prima di capire che era pertosse i medici mi davano già per spacciata per cancro ai polmoni. Se ritrovassi l'abominevole infante la ucciderei con le mie mani, e anche sua madre. In Italia nel 1890 ci furono 425 morti registrate di pertosse per milione di abitante, ma ce ne furono solo due nel 1960, poiche' negli anni quaranta comincio' l'uso del vaccino trivalente contro tetano, difterite e pertosse. (Fonte). Era troppo bello e non è durato. La pertosse dal 2000 circa e' tornata (lo so, eh, come lo so!) e dal 2000 al 2014 negli USA sono morti 277 bambini di pertosse, quasi tutti sotto i tre mesi, prima dell'eta' vaccinale, perchè non c'è piu' immunità di gregge. Anche in Italia i casi sono in aumento. Dal 2002 al 2014 non ci sono stati decessi ma ce ne sono stati due nel 2015. Per questa malattia bisognerebbe non solo vaccinare i bambini, ma anche fare richiami alle mamme, che fanno da serbatoio. Oppure non fare niente e rimanere in attesa del superbug che ci soffoca nel sonno. Tanto io oramai sono immune, e penso che sette miliardi di persone siano troppe. Il problema quindi non è il rischio reale, ma quello percepito. I dati che ho scritto qui li ho tratti da complessi paper scientifici in inglese che richiedono un certo addestramento e certe competenze per comprenderli, oltre alla conoscenza della lingua. Creano sconforto, e la loro indecifrabilità crea sospetto, come se \"ci fosse qualcosa che non ci vogliono dire\". No, non c'è niente che non viene detto, i dati sono li. Solo, occorrono molti, molti anni di studi per capirli a fondo, quindi ve li sto mediando. Li ho letti e li racconto in parole povere. I siti degli antivax invece sono molto più rassicuranti, sono scritti in italiano da \"mamme come voi, garantito, mio cugino le conosce\". Oppure \"me lo ha detto un pediatra, sei forse un pediatra, tu\"? No, non sono un pediatra, ma so leggere i dati epidemiologici, che sono tratti da studi con centinaia di casi, e non si basano solo sul figlio dell'amica di vostro cognato, o di quella mamma che scrive sul gruppo Facebook o Whatsapp delle mamme, o su un pediatra assillato da mamme ansiose che non ne può più e da loro ragione. Se non vi ho convinti, meglio cosi', anche i panda hanno i loro diritti, tutto sommato."},
{"title": "Apologia delle \"legioni di imbecilli\". Con un po' di zoologia", "text": "Chi non e’ istintivamente tentato di dar ragione a Eco, perche’ tutti gli altri, sui social, sono imbecilli? Eppure… analizziamo la faccenda con un respiro un po’ piu’ ampio, utilizzando anche un po’ di zoologia perché, tutto sommato, siamo animali. Un neurone Cos'e' l'intelligenza? Il modo utilizzato dal cervello dei vertebrati per creare memorie, imparare nuovi compiti e applicare le conoscenze alla risoluzione dei problemi, in altre parole l’intelligenza,  di creare nuovi punti di contatto tra i neuroni. Il cervello degli animali tutto sommato  é un grosso network fatto di nodi (i neuroni) e di connessioni (le sinapsi). Questo non vale solo per noi esseri umani ma per tutti gli animali in grado di imparare e rispondere in modo non automatico all’ambiente, quindi cani, oranghi, delfini, ma anche seppie, cornacchie, e formiche . E anche le intelligenze artificiali di Facebook che si creano un linguaggio e si capiscono solo loro, tanto che bisogna spegnerle, che non si sa mai. Come sa chi studia l’intelligenza artificiale, o l’intelligenza degli animali non umani (e anche di quelli umani, occasionalmente), definire cosa sia l’intelligenza é un compito quasi impossibile. Ogni volta che pensiamo di esserci arrivati scopriamo che abbiamo semplicemente dato una nuova definizione di cosa non e’ l’intelligenza (ad esempio giocare a scacchi, riconoscere le forme, prendere decisioni tattiche, tutte cose oggi fatte da computer assolutamente non intelligenti). Sappiamo pero’ che una condizione necessaria per avere l’intelligenza e’ la presenza di un network, neuronale per i sistemi biologici, virtuale per quelli artificiiali. Il cablaggio pero’ non e’ tutto, pare che i geni contribuiscano solo al 20-40% della varianza dell’intelligenza nell’infanzia  e a circa l’80% in eta’ avanzata nell’uomo. Un’altra condizione necessaria per lo sviluppo dell’intelligenza sono le informazioni e gli stimoli esterni: ci sono purtroppo moltissimi casi di bambini tenuti rinchiusi o isolati il cui sviluppo intellettuale e’ stato gravemente impedito dalla mancanza di stimoli e di interazione sociale. Questo non accade solo agli esseri umani: anche lo sviluppo intellettuale di molti mammiferi (elefantini, oranghi, gatti) puó essere negativamente influenzato dalla mancanza di interazione e stimoli, come spesso accade negli zoo e soprattutto nei circhi. Bertoldo, Bertoldino e i social media Molti hanno letto in gioventú la storia di Bertoldo e Bertoldino. Bertoldo è un contadino che costituisce una sorta di personificazione della saggezza e del buon senso popolare, efficace al punto da diventare il piú fidato dei consiglieri di Re Alboino. Bertoldino è suo figlio – che ha ereditato dal padre tutte le verruche e quasi nessuno dei neuroni. Oggi Bertoldo sarebbe una di quelle persone che non hanno magari mai potuto completare gli studi, ma hanno una capacita' di pensiero superiore alla media.  Bertoldino invece e’ un antivax. Perche’ il buonsenso, o la mancanza dello stesso, esistevano anche prima dei social networks. Bertoldino interpretato da Maurizio Nichetti La differenza principale e’ che Bertoldino, nell'alto Medioevo, viveva come servo della gleba lavorando la terra e interagendo con la sua famiglia e qualche vicino. Occasionalmente ascoltava notizie vecchie di un anno da qualche clerico vagante. Era analfabeta e gli stimoli a cui era sottoposto erano limitati, e certo non era colpa sua. Teneva la testa bassa, non contraddiceva mai l’autorita’, se parlavano il feudatario o il prete o il siniscalco teneva gli occhi bassi sperando che non lo notassero e la sua principale preoccupazione e’ che lui, sua moglie e almeno una parte dei suoi figli superassero l’inverno, e magari qualcuno arrivasse anche all’eta’ adulta. La sua speranza di vita era di 30 anni in media, ma di 64 se era uno di quei pochi fortunati che passavano i 21 anni. Sua moglie aveva piu’ o meno le stesse idee e lo stesso tenore di vita, ma  un’altra delle sue principali preoccupazioni era se sarebbe sopravissuta al parto successivo. Quando i suoi bambini si ammalavano stava li a guardarli piangere sino a esaurimento delle forze, occasionalmente apponendo delle erbe suggerite da qualche donna del posto o da un monaco di passaggio, sapendo che erano di dubbia efficacia. Anche lei, sempre, teneva la testa bassa sperando che non la notassero. Ed ecco allora che ci scatta subito il ditino da puntare e ci vien da dire: “ecco, allora, lo vedi che quel cretino di Marcolfino Rossi che ho bannato sui social perche’ ha scritto X non ha giustificazioni, perche’ lui e’ andato a scuola ha la tv, i giornali, internet etc e quindi avrebbe dovuto essere superiore al Bertoldino medioevale, con la sua cultura tecnologica? Allora lo vedi che ha ragione Eco che Facebook serve solo a dar voce ai cretini e oh, dove finiremo di questo passo, ci stiamo rimbambendo tutti, tutta colpa dei social che danno voce a questi cretini che hanno tanto seguito?” E’ istintivo. E’ naturale pensarlo. Tutti noi siamo un po’ neofobi, siamo stati selezionati cosi’ dall’evoluzione e una societa’ che cambia (e da voce ai “cretini”) e’ normale che faccia paura. E tuttavia non e’ esattamente cosi’. l'ineffabile cammino del progresso “The world is overwhelmed with data that is confusing and harmful”. Il mondo e’ inondato da informazioni che confondono e sono pericolose. Vero. Bella citazione, ora quasi quasi ci faccio uno status su Facebook. Sara’ sempre Eco? O magari l’associazione dei pediatri? Il comitato delle mamme? Uh, come? Conrad Gessner nel 1565 parlando degli effetti pericolosi della stampa? Ehi, ma e’ il padre della zoologia moderna! Possibile che non avesse previsto che con la stampa la sua Historia animalium avrebbe contribuito a gettare le basi della biologia moderna e il metodo di descrizione delle specie? Possibile che uno degli uomini piu’ illuminati del suo tempo, chiamato “il Plinio svizzero” per l’accuratezza delle sue osservazioni, il “Google del 16mo secolo” per il suo lavoro enciclopedico di ricerca delle fonti, trovasse la stampa pericolosa? A Eco dunque non lasciamo neanche il primato del timore di un nuovo mezzo di diffusione delle informazioni? L’umanita’ progredisce, c’e’ poco da fare. Chissa’ per quanto tempo qualcuno ha ritenuto pericolosissima la ruota, perche’ poteva essere usata da qualunque cretino. Lo e’ ancora, le stragi del sabato sera esistono, ma siamo comunque usciti dal neolitico. L’intelligenza, si diceva, e’ un sistema che richiede nodi e connessioni. I social networks altro non sono che un sistema di nodi e connessioni. Il singolo neurone, in se’, non e’ intelligente. Non e’ neanche stupido, a dire la verita’. Sta li e passivamente riceve e trasmette informazioni, copia e incolla, in un sistema che si e’ affinato nel tempo col cesello fine della microevoluzione, sulla base del caso e della necessita’ della singola specie. Anche il signore al bar dopo un bicchiere di vino legge il giornale e commenta. Anche il “webete” medio legge e trasmette informazioni. A volte non legge neanche, ma diffonde le informazioni sulla base dell’influenza sociale della fonte, o urla istericamente perche’ uno famoso ha detto che e’ cosi’. Non importa, sul lungo termine. Quello che importa e’ il sistema di nodi e connessioni. E’ il passo avanti dell’umanita’, il sistema di avanzamento complessivo della popolazione grazie al sistema di network. Esperti di evoluzionismo, giu’ quell’M16. Non sto dando fiato alle idee sgangherate sulle specie che si evolvono collettivamente. Sto pensando piuttosto alle teorie sulla cosiddetta “swarm intelligence”, l’intelligenza dello sciame, un approccio derivato da tecniche computazionali di sviluppo dell’intelligenza artificiale sulla base di osservazioni biologiche, ma e’ un approccio molto interessante anche in zoologia pura. I likes delle formiche L’idea di fondo parte dall’osservazione che in alcune specie di formiche le operaie lasciano dietro di sé feromoni quando sono su percorsi favorevoli alla ricerca di cibo, che possono essere seguiti da altre operaie. In un iconico esperimento Deneubourg e i suoi collaboratori misero in comunicazione un nido di formiche argentine con una fonte di cibo attraverso due ponti. All’inizio le formiche sceglievano indifferentemente un ponte o l’altro, e man mano che tornavano al cibo deponevano feromoni sul ponte. Per via di fluttuazioni statistiche uno dei due ponti a caso riceve un po piu’ feromoni, attirando un po’ piu’ formiche che depositano altri feromoni, creando un meccanismo di rinforzo positivo per cui alla fine tutta la colonia usa uno solo dei due ponti. Nella fase successiva dell’esperimento uno dei due ponti era piu’ corto, e questo porto’ alla deposizione di feromoni in tempi piu’ brevi sul ponte piu’ corto, che quindi divento’ subito la via preferenziale, ma era anche quella ottimale. La scelta di un percorso dipende dai rinforzi positivi ricevuti dalle altre formiche. Il grafico di sinistra viene viene da Dorigo et al., (2006), quello di destra da Deneubourg et al., (1990) Ora, immaginiamo che al posto delle formiche ci siano gli utenti di Facebook e che i ponti siano la discussione sui vaccini, i feromoni i “mi piace”  e la fonte di cibo la salute delle persone. Siamo nella fase di neutralita’ in cui una via o l’altra (vaccino o non vaccino) e’ piu’ o meno indifferente, al cibo (la salute) tanto ci si arriva lo stesso in questo momento e per fluttuazioni statistiche viene selezionata a caso una scelta o l’altra come preferenziale (vax o no-vax). Si potrebbe arrivare anche ad avere la scelta no-vax come preferenziale, per via dell’autocatalisi generata dal consenso (piu’ likes, cioe’ piu’ feromoni da un lato) e oggi, nel 2017, non cambierebbe niente. Ma se nella seconda fase dell’esperimento al posto del ponte piu’ lungo ci metto un formichiere, personificato da una epidemia di meningite con morti e infermi, le fluttuazioni stocastiche iniziali sono immediatamente ridotte e la comunicazione generata sulla via sicura da seguire, quella che evita il formichiere, non lascia spazio a dubbi, ottimizzando in tempi rapidissimi il percorso da seguire, pena l’estinzione della colonia. Un sistema predittivo e di ottimizzazione dell’apprendimento perfetto, questo dell’incentivo dei feromoni La teoria della swarm intelligence e’ stata organizzata da Louis Rosemberg in “sciami umani”, con sistemi che permettono a partecipanti umani di comportarsi come una “intelligenza collettiva unificata” che hanno portato a previsioni precisissime, tra cui l’elezione di Trump, e che forse finalmente ci permetteranno di trovare una domanda alla risposta “42”. Il network dei social media, quindi, viene sempre piu’ spesso considerato come una intelligenza collettiva umana che puo’ facilitare i processi decisionali. Certo, e’ un po’ dura da mandare giu’ pensare a Facebook come al cervello collettivo dell’umanita’ (lo so che state pensando “allora l’umanita’ e’ proprio scema”), ma non dovremmo buttarci giu’: se torniamo a Bertoldino e al suo isolamento sociale nelle campagne, ci rendiamo conto di come questa intelligenza collettiva che ci sembra tanto stupida e’ in realta’ l’apice del progresso culturale umano, anche se include i terrapiattisti, i creazionisti e i no-tutto, che in fondo sono solo alcuni neuroni in un grande cervello: mille anni fa il nostro cervello collettivo era quello di un priapulide. Sciami di imbecilli vs macchina da stampa Quella che ci sembra quindi follia o stupidita’ collettiva potrebbe essere semplicemente l’assestamento di una fase di transizione, che fa scelte random in assenza di forti criteri selettivi: il meteorite e’ appena caduto, vediamo che succede e come si sviluppa la vita. Grazie ai social networks i requisiti per produrre o accedere alle informazioni sono cambiati radicalmente e il sistema e’ in rapida evoluzione prima della prossima stasi. Queste fasi transienti ci sono sempre state nel mezzo di grandi cambiamenti culturali. Il momento che stiamo vivendo, l’arrivo di internet, di Wikipedia e soprattutto la comparsa dei social e’ una rivoluzione culturale paragonabile all’invenzione della stampa, quando improvvisamente un libro non era piu’ un oggetto di pregio unico, raro e faticosissimo da produrre ma un bene di consumo in scala industriale. Non ci sono dubbi di quanto benefica sia stata l’invenzione della stampa per il progresso dell’umanita’: in Europa si passo’ da circa 30000 libri in totale prima della bibbia di Gutemberg a circa 10-12 milioni cinquant’anni dopo. Eppure gli “imbecilli” da social network c’erano anche allora. Un esempio per tutti, la rivolta di Münster fu possibile solo grazie alla stampa che permise di diffondere pamphlets in tutta la Germania. In breve, la storia e’ questa: una branca protestante estremista chiamata anabattisti, grazie anche a una estensiva produzione di pamphlets prese possesso della citta’ di Münster richiamandovi persone anche da molto lontano grazie alla propaganda, che proclamava la condivisione delle ricchezze della citta’ occupata. I pamphlets originariamente erano contro il cattolicesimo ma poi divennero via via piu’ “populisti”, come diremmo oggi, proclamando l’equa distribuzione delle ricchezze, la poligamia, l’iconoclastia (come si dice “vaffa-day” in tedesco del 1500?). La citta’ gestita dagli estremisti populisti, sotto al guida di Jan Van Leiden era allo sbando, le donne venivano decapitate per futili motivi, la carestia dovuta a un assedio avanzava, ben presto la citta’ cadde e Van Leiden, lo stampatore ufficiale dei pamphlets Bernhard Knipperdolling e un altro “follower” vennero torturati e uccisi in piazza. Senza la stampa sarebbe stato impossibile produrre e diffondere i pamphlets, ma questo non vuol dire che la stampa sia male perche’ ha prodotto anche psicopatici, ne’ che il progresso sociale si sia arrestato con gli anabattisti. La democrazia dei NO-gleb C’e’ ancora una considerazione da fare in questa apologia degli utenti dei social networks. Questo probabilmente e’ il momento piu’ democratico della storia umana. Torniamo a Bertoldino. Bertoldino e i suoi vicini non si sarebbero mai permessi di far partire un movimento “NO-gleb” contro i diritti feudali. Immagino gia’ il corteo di contadini (con cartelli bianchi perche’ non sanno scrivere) che urlano slogan tipo “via la polizia e la mezzadria”. L’intellettuale del gruppo, intervistato da un clerico vagante, avrebbe certamente affermato “Ho deciso di essere qui oggi per testimoniare che c’è una fetta di popolazione che nutre un forte dissenso contro lo jus primae noctis”. Ma voi lo immaginate Bertoldino che va al convento per farsi curare l' orzaiolo e dice a frate Baldo “il tuo impiastro di aglio, porri e bile di bovino ha sicuramente troppi effetti collaterali e io rifiuto la medicina moderna, preferisco curarmi con l’acqua santa”. A prescindere dal fatto che per quanto scemo Bertoldino era troppo piagato da malattie per non distinguere un impiastro potenzialmente attivo da un’aspersione di acqua “santa” sei volte al giorno, non avrebbe mai, per nessun motivo, opposto la sua opinione contro quella di un “accademico” come frate Baldo. Primo perche’ non lo avrebbero curato, secondo perche’ magari lo avrebbero anche accusato di essere in odore di eresia. Testa bassa, sempre. Pensate che bello poter andare da un accademico e dirgli “non capisci niente”. A prescindere dal torto o dalla ragione, oggi io e l’accademico abbiamo gli stessi diritti e nessuno mi decapita se gli dico che non capisce niente. Anzi, prendo anche un sacco di likes dagli altri infiniti discendenti di Bertoldino. Resto ossequioso coi potenti, perche’ la societa’ non e’ cambiata cosi’ tanto, ma posso ribellarmi contro il sapere costituito, quello dei libri a cui le ultime quaranta generazioni prima di me non hanno avuto accesso, e a cui comunque non posso aspirare di accedere perche’ per varie ragioni non ne ho le competenze. Una piccola ribellione sociale contro una grande forma di potere, quella delle torri di avorio. Abbattiamole. Tanto, mi curano lo stesso, se ne ho bisogno. Tanto, se urlo forte, ma proprio forte, fanno la legge che voglio, perche’ io ora conto, non ho piu’ bisogno di tenere la testa bassa. Non importa se quello che voglio mi riporta dritto alla casella numero uno, quella del medioevo. Ho mille anni di sottomissione e ignoranza contro cui ribellarmi e, come direbbe Patti Smith, People have the power, per la prima volta nella storia occidentale. Perche’ ora c’e’ un intero network di cui faccio parte. Sino al prossimo colpo di scure dell’evoluzione, ma il sistema, come abbiamo detto, si adatta, e l’evoluzione non torna mai indietro, parola di Dollo. Disclaimer. Questo post non vuole spiegare a nessuno come fare comunicazione, e affronta con leggerezza e un pizzico di incosciente incompetenza  argomenti complessi di matematica computazionale, storia e sociologia. Punti di vista e suggerimenti _competenti_ su questi argomenti saranno bene accolti. Il presente post e' solo una collezione di considerazioni personali sui social networks, perche' l'autrice e' piuttosto contenta di vivere in mezzo a legioni di imbecilli che strillano invece che in tempi in cui sarebbe dovuta rimanere zitta a fare il bucato al fiume, malgrado la transitoria irritazione provata occasionalmente sui social. P.S. Se la societa' dovesse collassare non sara' per 'colpa' dei webeti ma perche' le decisioni di pochi e la sovrapopolazione stanno distruggendo l'ambiente. E all'esaurimento delle risorse ci stiamo lavorando a tempo pieno da almeno tre secoli, ben prima di internet. Qualche referenza Plomin, R., &amp; Deary, I. J. (2015). Genetics and intelligence differences: five special findings. Molecular psychiatry, 20(1), 98-108. Oh, O., Agrawal, M., &amp; Rao, H. R. (2013). Community intelligence and social media services: A rumor theoretic analysis of tweets during social crises. Mis Quarterly, 37(2). Romero, D. M., Galuba, W., Asur, S., &amp; Huberman, B. A. (2011, March). Influence and passivity in social media. In Proceedings of the 20th international conference companion on World wide web (pp. 113-114). ACM. Dorigo, M., Birattari, M., &amp; Stutzle, T. (2006). Ant colony optimization. IEEE computational intelligence magazine, 1(4), 28-39. Deneubourg, J. L., Aron, S., Goss, S., &amp; Pasteels, J. M. (1990). The self-organizing exploratory pattern of the argentine ant. Journal of insect behavior, 3(2), 159-168. Rosenberg, L. B. (2015). Human Swarms, a real-time paradigm for collective intelligence. Collective Intelligence."},
{"title": "Disgattamento globale", "text": "Il nostro rapporto coi gatti domestici e' bipolare. Li amiamo, li odiamo, li amiamo, li odiamo... Sembra piu' o meno il rapporto che i felini hanno con le porte chiuse, da cui vogliono continuamente uscire, rientrare, uscire, rientrare... Al momento, se da un lato i gatti sono gli assoluti beniamini e protagonisti dei social media, dall'altro sono anche l'oggetto di una delle campagne di controllo, quella australiana, piu' brutali di tutti i tempi, con molte altre nazioni che intendono seguirne l'esempio.  La \"caccia alle streghe\", e ai loro felini, portata avanti nel medioevo nei confronti dei gatti era probabilmente una minuzia rispetto a quello che si prospetta per loro oggigiorno, poiche' sono considerati una delle specie invasive peggiori che si conoscano e sono responsabili, soprattutto in Australia e nelle piccole isole, di vere e proprie stragi di piccoli mammiferi, rettili e uccelli e partecipano attivamente alla loro estinzione. Se ne era gia' parlato su questo blog (clicca qui), ma dopo essere uscita, ora voglio rientrare e guardare la questione dalla prospettiva opposta, quella dei gatti. Tutti questi tentativi di controllo ed eradicazione dei felini di casa, hanno senso? Lo sterminio dei gatti e' una inutile caccia alle streghe o ha un effettivo valore ecologico?  La risposta, come sempre, e': \"dipende\". Cominciamo con l'Australia, poi ci guardiamo un po' intorno e infine ci focalizziamo sull'Italia. Dal 1700 l'Australia ha perso 54 specie di animali (di cui 29 mammiferi, l'11% di tutti i mammiferi australiani; nello stesso periodo di tempo il resto del mondo ha perso 54 mammiferi) e 39 piante. In Australia ci sono tra i due e i sei milioni di gatti ferali, che si nutrono di uccelletti, roditori e marsupiali piu' o meno rari. Il governo federale ha stanziato fondi e lanciato una campagna per eliminare due milioni di gatti ferali entro il 2020 con vari metodi che includono le doppiette dei privati cittadini, le catture e il veleno, piu' o meno come vogliono fare da noi con le nutrie. La motivazione e' che secondo il governo ogni gatto uccide mille animali l'anno, che vanno dai grilli ai piccoli roditori, e moltiplicato per due milioni fa due miliardi (insetti inclusi), e' una bella cifra. Secondo il Responsabile per le Specie a Rischio Gregory Andrews, \"i gatti sono la principale singola minaccia per le specie native e hanno gia' portato all'estinzione 20 dei 30 mammiferi persi\".  Tutto giusto, i gatti sono una effettiva minaccia per le specie native, evolutesi con predatori molto piu' lenti e meno efficaci (Tutti o quasi i predatori marsupiali, per esempio, tendono ad avere le zampe plantigrade come gli orsi anziche' camminare sulla punta dei piedi come i felini, e questo li rende piu' lenti). Inoltre i gatti hanno solo due predatori principali, i dingo e le aquile, se non si contano tutte le decine di velenosissimi serpenti australiani. Ma sono davvero la sola causa di estinzione delle specie australiane? L'Australia ha una storia biogeografica ed ecologica complicata, ci sono stati molti cicli di estinzioni e ricolonizzazioni, qui potete leggerne i dettagli, e questo ha fatto si che la fauna australiana prima del Capitano Cook ospitasse meno specie di quelle che un simile ambiente si stima possa ospitare. Meno biodiversita' significa meno resilienza a interferenze da fattori esterni, come le specie alloctone. Il danno e' tanto piu' grave se si pensa che l'87% dei mammiferi, il 93% dei rettili, il 94% delle rane, il 45% degli uccelli e l'85% delle piante del continente sono endemici, cioe' si trovano solo li e in nessun altro luogo al mondo. Malgrado cio', negli ultimi duecento anni l'australia ha perso il 40% delle sue foreste, eliminate principalmente per far posto alla produzione di grano. Secondo il WWF circa il 70% delle foreste dell'Australia orientale e' stato distrutto o disturbato, ma solo il 18% dell'area gode di una protezione di qualche tipo, spesso minima. Quel che rimane e' frammentato, non ci sono corridoi che uniscano le varie foreste e questo fa si che le specie restino isolate perdendo diversita' genetica e quindi \"indebolendosi\". Non c'e' limite a questo declino, si prevede che da 3 a 6 milioni di ettari di foresta, sopratutto in Nuovo Galles del Sud e Queensland, potrebbero andar persi entro il 2030, l'80% della perdita globale di foreste. E' ben noto infatti che i gatti, come i castori, siano ghiotti di alberi. Non parliamo dei famosi gatti marini che distruggono le barriere coralline. Sempre colpa dei gatti e' l'introduzione in Australia di 25 mammiferi, 20 uccelli, 4 rettili, un anfibio, 34 pesci, centinaia di specie marine, un numero imprecisato ma molto alto di invertebrati e 2800 piante, che vanno a fare concorrenza, predare e brucare sulla fauna e flora nativa. C'e' di tutto: gatti (ovviamente), volpi e cani, capre, maiali, dromedari, cervi, lepri, conigli, scoiattoli, piccioni, passeri, tordi, merli, gambusie, pesci rossi, tilapie, trote e molto altro. Se gatti, volpi e cani (dingo) predano, capre, maiali, pecore, mucche etc brucano, sottraendo cibo agli erbivori residenti e bevendo la pochissima acqua presente. Cio' crea un impatto ambientale almeno altrettanto devastante rispetto ai carnivori, ma e' ben noto che i gatti sono come i dromedari e bevono moltissimo, prosciugando i pozzi. Il buon vecchio Gregory Andrews citato sopra ha di recente fatto arrabbiare molti in Australia dicendo che la distruzione degli ecosistemi per far posto a pascoli, campi e attivita' produttive umane varie ed eventuali, senza contare l'inquinamento, non e' il problema numero uno in Australia. Certo, perche' il problema secondo lui sono esclusivamente i gatti, e un po' anche le volpi. Perche' il fatto che la scienza dica che il problema e' la perdita degli ecosistemi naturali sotto la pressione antropica non fa vincere le elezioni. Vuoi mettere coi gatti, gia' testati dall'inquisizione, satanici, perfidi, infedeli e insopportabilmente pucciosi? Perche' mica Trump e' l'unico mentecatto a questo mondo. Adesso i siti governativi sono costretti a mettere i gatti al primo posto tra le cause di rischio ambientale, mentre la distruzione dell'habitat riceve solo un modesto quarto posto. Perche' dei 400.000 ettari di foreste tirati giu' in Queensland nel 2016 e' molto meglio non parlare. Secondo il CSIRO la deforestazione uccide ogni anno 50 milioni di mammiferi, uccelli e rettili solo in Queesnalnd e Nuovo Galles del Sud. Se siete arrivati a leggere sin qui, andate avanti qualche altro rigo per favore. NON voglio dire che i gatti non siano un problema in Australia. Lo sono, eccome se lo sono, e anche uno molto serio! Voglio dire che distruzione dell'habitat, caccia e pesca eccessiva, introduzione di specie alloctone, reazioni a catena di cambiamenti ecologici, sfruttamento sconsiderato delle risorse idriche, inquinamento, malattie (si pensi al fungo chitridio che sta sterminando gli anfibi australiani ai gatti che mangiano rane) incendi e cambiamenti climatici tutti insieme contribuiscono alla vertiginosa perdita di specie in Australia. Se vogliamo salvare i bilby limitarsi a eliminare i gatti non serve, se i bilby non hanno un ambiente adatto dove vivere e se vengono le vacche a fregargli la poca erba. In aggiunta, studi sulle volpi, in Australia controllate sin dalla fine del XIX secolo, dimostrano che se non si elimina almeno il 65% della popolazione annua il controllo non solo e' inutile, ma anche dannoso perche' aumenta la mobilita' della specie. Analogamente, uno studio effettuato sul controllo dei gatti in Tasmania - ma che sorpresa!- e' giunto alla stessa conclusione: se l'intensita' degli abbattimenti non raggiunge un valore soglia molto alto tale da far crollare la popolazione (ben oltre il 50%) il controllo non solo e' inutile ma anche dannoso. I ricercatori concordano che per la riuscita di un programma di controllo e' necessario avere chiari gli scopi, coordinarli alla perfezione, e ci deve essere un netto vantaggio ecologico ed economico. Inoltre e' essenziale che l'efficacia del controllo venga costantemente monitorata, ad esempio controllando la perdita' di diversita' genetica della specie bersaglio [wow che emozione citarmi!]. Andare sui media a dire che bisogna abbattere due milioni di gatti in dieci anni, senza far nulla per risanare l'ambiente, non risponde a questi requisiti. Per concludere, se si vogliono salvare i marsupiali australiani e' necessario a) smettere di tagliare le foreste b) controllare tutti gli alloctoni, non solo i gatti, in modo mirato e solo in aree sensibili, altrimenti diventa economicamente impossibile e poco attuabile, c) limitare la competizione tra marsupiali erbivori e bestiame d) nominare Responsabili per le Specie a Rischio che non siano emuli di Donald Trump e delle sue fake news. I gatti vanno eradicati dalle piccole isole, punto. Insieme a ratti, topi, manguste, capre, maiali, cani ed eventuali altre specie invasive tipo il serpente Boiga irregularis su Guam. Magari laddove possibile anche insieme a Homo sapiens, il peggiore di tutti. Questo apre un problema: quanto e' piccola una piccola isola? Nessuno discute di Mauritius o di Sant'Elena. Ma l'Inghilterra e la Tasmania sono piccole isole? Dipende. La Tasmania oltre a essere un'isola soffre esattamente degli stessi problemi citati per l'Australia, ma eradicare i gatti e' oramai impossibile perche' sono troppi, e per ovvi motivi legati all'impatto sociale della cosa. Anche in Gran Bretagna e Irlanda e' ovviamente impossibile eradicare i gatti, ma sulla Gran Bretagna, da dove provengono molti studi sul pericolo dei gatti di casa per la fauna, occorre spendere due parole. L'ecosistema inglese e' sempre stato piuttosto fragile, poca biodiversita' dovuta al fatto che nell'ultima glaciazione si era estinto tutto o quasi perche' le isole britanniche erano interamente coperte dal permafrost. Poi e' arrivata la rivoluzione industriale e hanno tagliato via praticamente tutti gli alberi, erano arrivati ad avere meno del 3% del paese coperto da boschi, quindi estinzioni locali a raffica. Ora stanno ripiantumando ma nel frattempo hanno importato la maggiore quantita' di specie alloctone d'Europa. Ricalcano quindi in piccolo esattamente la situazione dell'Australia, con l'eccezione della limitatezza dell'acqua, ma almeno la fauna inglese nativa non e' endemica.  I gatti sono un problema? Si lo sono, ma quasi tutto lo e' dove l'ecosistema era stato spazzato via e ora ti tocca chiamare \"foresta\" il giardinetto dietro casa. Ma in questo momento non eliminerei i gatti ferali urbani, e neanche le volpi urbane: nell'ultimo anno il numero di ratti a Londra e' aumentato del 10% e siamo ai livelli parigini di due ratti a persona, cioe' a Londra ci sarebbero quasi venti milioni di ratti. A West London dove vivo io secondo questo sito ci sono solo 12000 gatti. Dovrei smettere di aprire costose scatolette ai miei quattro lavativi ma purtroppo li ho condizionati a non cacciare esseri viventi, e ora mi tocca tenermi gatti e ratti. Bisogna anche sottolineare che prima del taglio a zero delle foreste il gatto selvatico, Felis sylvestris, era parte della fauna nativa dell'isola, quindi i passerotti e i tordi, a differenza degli uccelli australiani, si sono evoluti insieme ai gatti in un rapporto preda-predatore classico, e hanno meccanismi di difesa. Non hanno invece meccanismi di difesa contro le doppiette dei cacciatori e la perdita di habitat. Gli USA sono la nazione al mondo che conta il maggior numero di specie estinte e ha un tasso di estinzione altissimo. Pero' e' anche vero che sono quelli che spendono di piu' in questo genere di ricerca quindi e' possibile che ci sia un bias in questo conteggio. A prescindere da tutto, l'ecosistema americano prima dell'arrivo dell'uomo 10000 anni fa era ricchissimo e diversissimo. L'arrivo dell'uomo dalla Siberia, che si era portato dietro il cane, ma non il gatto che all'epoca non era ancora stato addomesticato, causo' l'estinzione della megafauna americana, esattamente come l'arrivo degli aborigeni (e successivamente del dingo) in Australia causo' l'estinzione della megafauna australiana. Poi sono arrivati gli europei e hanno importato di tutto, gli USA sono anche uno dei paesi al mondo con maggiore numero di specie invasive, ma hanno anche devastato l'ambiente, e continuano a farlo in allegria. I gatti hanno un impatto sulla piccola fauna americana? Si ce l'hanno, notevole, come in Australia e molto piu' che in UK. In Nord America infatti ci sono grandi felini come i puma e le linci, ma non piccoli felini della stazza di un gatto, specializzati a predare roditori e uccelletti. La mancanza della nicchia ecologica del piccolo felino ha fatto si che le prede dei gatti come i piccoli roditori non si siano coevoluti con questo tipo di predatore, e quindi sono piu' vulnerabili. Non ci dovrebbero essere gatti ferali e i gatti di casa non dovrebbero essere liberi di vagare. Ma considerando che gli americani girano armati e sparano a qualunque cosa ho qualche difficolta' a dire che i gatti devono stare in casa mentre i padroni armati di Smith&amp;Wesson possono girare liberamente. Terrei in casa entrambi. Sul fronte delle buone notizie gli USA pullulano di predatori per i gatti di casa: lupi, volpi, coyote, rapaci, serpenti, linci, puma, orsi, c'e' l'imbarazzo della scelta. Va da se' che e' colpa dei gatti se ora il Midwest e' uno sconfinato campo di grano, soia e mais dove l'acqua viene sbarrata e deviata causando estinzioni a raffica della (ex) diversissima fauna ittica americana. Vogliamo salvare i sorci nativi americani? Teniamo i gatti in casa, eliminiamo quelli ferali dove possibile, ma allo stesso tempo smettiamo di spargere ovunque inquinanti e fitofarmaci, altrimenti ci stiamo solo prendendo per i quarti posteriori. E veniamo finalmente a guardare quello che succede in casa nostra. Abbiamo un sacco di gatti, molti ferali, che si nutrono a spese della fauna selvatica. Ma a differenza degli USA o dell'Australia i gatti in italia non sono alloctoni. Il DNA del gatto di casa e' una macedonia di DNA di varie specie tra cui il Felis sylvestris, il gatto selvatico. Il Felis lybica da cui il gatto di casa principalmente discenderebbe e il Felis sylvestris sono interfecondi e il gatto di casa deriva da oculati incroci e selezioni di questi e altri felini.  Non abbiamo perso i gatti selvatici solo perche' hanno un brutto carattere e odiano tutti, per cui e' difficile che incontrino altri gatti se non selvatici come loro. Dal punto di vista dello stile di caccia pero' sono molto simili, le differenze riguardano principalmente il loro rapporto con noi e con i conspecifici. Gli uccelli e i roditori sono quindi coevoluti con felini specializzati a predarli. Da quando i gatti domestici sono ufficialmente sbarcati in Italia portati dalle navi fenice sono passati circa 2500 anni. In questi 25 secoli se qualcosa si doveva estinguere si e' estinto, come la megafauna americana che e' durata imbarazzantemente poco, dopo l'arrivo dei Clovis. Gli alloctoni sono davvero veloci nel far fuori tutto quello che mangiano o con cui competono. Ma i gatti domestici non hanno avuto il trend esplosivo tipico degli alloctoni, per il semplice motivo che non erano esattamente alloctoni, c'erano gia' sia i gatti selvatici, sia i loro predatori, sia tutti gli altri competitori abituati ad avere a che fare coi gatti. Se vogliamo l'esplosione demografica la stanno avendo ora per colpa nostra, ma la maggior parte dei gatti ferali risiede nelle citta' dove fa poco danno: per un gatto ferale girare nelle campagne non e' facile, la fuori e' pieno di cani, volpi, martore, faine, rapaci e recentemente anche lupi e sciacalli. Devi essere un gatto selvatico (e non rinselvatichito) per trovarti bene in un simile ambiente perche' hai 5000 anni di selezione naturale che ti portano a vivere con l'uomo e non a evitarlo. Rischiano di fare estinguere le specie? Ne dubito. ancora una volta i problemi ambientali andrebbero guardati nel loro complesso e non un fattore alla volta. Se e' vero ad esempio che alcuni gatti fanno fuori i pipistrelli perche' li aspettano al nido, e' anche vero che i pipistrelli sono a rischio per via dei nostri insetticidi e per la perdita di siti dove nidificare. Dobbiamo controllare e abbattere i gatti ferali? A che scopo, se non serve a nulla neanche in Tasmania dove si che i gatti sono pericolosi? Dobbiamo tenerli in casa la notte? Secondo me si. Dobbiamo proteggere l'ambiente? Decisamente si. Il nostro territorio tuttavia non e' male, ce lo dice il ritorno dei grandi carnivori, quindi non siamo nelle situazioni di fragilita' dell'Australia e della Nuova Zelanda. La nostra biodiversita' e' elevata, si trovano specie rare persino nella distrutta pianura padana. Questo aumenta la resilienza del sistema, le estinzioni dei roditori locali diventano poco probabili anche in presenza di un buon predatore, perche' ci sono i suoi superpredatori a controllarlo. Non lanciamoci in facili emulazioni con nazioni che hanno una storia biogeografica e una ecologia completamente differente dalla nostra. L'Italia non e' ne' un'isola come la Gran Bretagnoa o la Nuova Zelanda, ne' isolata come l'Australia, e ha un ambiente decisamente migliore di molte zone degli USA. Teniamo i gatti in casa la notte se portano specie come moscardini o rondini, ma prima di decidere come gestire il territorio andrebbero fatti studi mirati ad hoc per capire l'impatto di predatori nativi e alloctoni. A controllare i gatti ferali solo perche' lo fanno gli australiani si rischia solo di fare ulteriori danni, le risorse sono poche e occorre decidere delle priorita'. E gestire un ambiente senza dati secondo me non e' una priorita'.  "},
{"title": "Sottospecie, razze e popolazioni: la solitudine di Homo sapiens", "text": "Cos'e' una \"razza\"? Riprendo qui un mio vecchio post, Riveduto, corretto e rieditato per l'occasione, che mi sembra molto attuale Il concetto di \"razza\" sfuma abbastanza in quello di sottospecie, ma di solito viene applicato ai prodotti della selezione artificiale delle specie domesticate (ad esempio le razze canine o feline), mentre si parla di “sottospecie” per gli animali selvatici e di “varieta'” per le piante. Indicazioni di sfumature di biodiversita’, insomma, che spesso geneticamente rappresentano la fissazione di alcuni alleli particolari. L’isolamento non e’ sempre necessario, a volte le sottospecie sfumano le une nelle altre per pura distanza geografica, come accade per esempio per le cinque sottospecie di scoiattolo grigio negli Stati Uniti. Un buon esempio di sottospecie e’ quello rappresentato dalla diversificazione della specie Canis lupus, per cui si riconoscono 39 sottospecie. La maggior parte sono lupi sparsi per varie zone dell’emisfero nord, dall’Etiopia a Terranova, dal Messico alla Tundra euroasiatica passando per l’Arabia. Tra queste sottospecie pero’ c’e’ anche il nostro “miglior amico”, Canis lupus familiaris, distinguibile dai lupi per avere in media zampe piu’ piccole, teschio in media del 20% piu’ piccolo, cervello del 30% piu’ piccolo (la riduzione delle dimensioni del cervello e’ una caratteristica che accomuna molti animali addomesticati, bisogna essere scemi per voler vivere con noi), la coda spesso a ricciolo verso l’alto, l’andatura meno sicura, l’abbaio piuttosto che l’ululato. Insomma, non e’ complicato distinguere un cane da un lupo se si sa cosa guardare. Della sottospecie Canis lupus familiaris poi ci sono infinite razze selezionate artificialmente dall'uomo dome i dobermann e i barboncini. Dal cane infine e’ derivata anche un’altra sottospecie, il Canis lupus dingo, il dingo australiano, arrivato in Australia circa 5000 anni fa e discendente da un cane (forse un’unica femmina incinta) del sud-est asiatico. In questi 5000 anni il dingo si e’ adattato al nuovo ambiente dell’outback australiano guadagnandosi una sottospecie tutta per se’. Il punto cruciale e spinoso e’ che il dingo non e’ arrivato nuotando in Australia: e’ stato portato dall’unico altro mammifero placentato (con l’esclusione di ratti e pipistrelli) presente sul continente australiano: l’Homo sapiens, noialtri in persona: perche' il dingo e' una sottospecie e gli australiani no? La data di arrivo di Homo sapiens in Australia e’ stimata tra 60.000 e 40.000 anni fa (qui un breve video sugli spostamenti umani). Malgrado si ipotizzassero almeno tre diverse ondate migratorie, recenti studi genomici mostrano un solo evento colonizzatore in Australia, circa 50.000 anni fa, che popolo' l'antico continente Sahul che comprendeva Australia, Tasmania e Nuova Guinea, a quel tempo unite insieme. Questi antichi colonizzatori lasciarono l'Africa circa 72000 anni fa, migrarono seguendo la costa asiatica e raggiunsero Sahul circa 50000 anni fa. Lungo il loro cammino si incrociarono con lignaggi piu' antichi come i Neanderthal, i Denisovan e forse qualcos'altro ancora non chiaro. I papuasiani e gli australiani si separarono geneticamente 37000 anni fa, ben prima che la risalita del livello del mare li separasse fisicamente, 8000 anni fa circa. Da Capo York, il presunto punto di entrata in Australia, gli aborigeni si dispersero poi in tutto il continente australiano ma intorno all'ultimo picco glaciale, circa 26000 anni fa, le popolazioni dell'est si differenziarono moltissimo da quelle dell'ovest, tanto che oggi sono piu' diversi tra loro di quanto non lo siano i siberiani dai nativi americani. In questi ultimi 40.000 anni circa queste persone sono rimaste isolate, al punto tale da acquisire caratteri morfologici e genetici che ben li distinguono dalle altre popolazioni del sud-est asiatico, dell’Africa e delle isole del Pacifico. Cosi’ tanto che, nonostante la mappatura completa del genoma umano e le tecniche di biologia molecolare sempre piu’ sofisticate, tutt’ora non si riesce a capire con precisione da dove provengano e quando e come si siano incrociati coi Denisovan. Naturalmente gli scambi con altre popolazioni ci sono stati, ma si sono grandemente ridotti quando il livello degli oceani si e’ alzato e la principale via di comunicazione con la Nuova Guinea e’ stata completamente sommersa. A complicare le cose, i gruppi genetici e linguistici australiani sono almeno 28, e prima dell'arrivo dei colonizzatori europei si parlavano oltre 250 lingue distinte. Se stessimo parlando di, che so, canguri invece che di esseri umani, il raggruppamento in almeno due sottospecie diverse, forse piu', non glielo toglieva nessuno. Ma la storia non finisce qui: la Tasmania, l’isola a sud-est dell’Australia e separata dal continende dallo stretto di Bass (circa 200 km), era unita da terraferma all’Australia sino a circa 10-12.000 anni fa, quando la fine dell’ultima glaciazione e lo scioglimento dei ghiacciai provoco’ una risalita del livello del mare e conseguente inondamento del tratto che ora e’ lo stretto di Bass. Il risultato e’ che le popolazioni aborigene che risiedevano in Tasmania, arrivate li’ circa 34.000 anni fa, avendo perduto la conoscenza della navigazione dei loro antenati rimasero completamente isolate, per un periodo di isolamento circa doppio rispetto al dingo. La conseguente deriva genetica e forse il passaggio attraverso dei colli di bottiglia porto’ ad una popolazione cosi’ diversa rispetto alle culture aborigene dell’Australia che a lungo, sin dai tempi del capitano Cook che tra i primi approdo’ sull’isola, molti si chiesero da dove provenissero queste persone. Alcuni, tra cui il genetista Cavalli-Sforza, ipotizzarono che venissero dalla Melanesia.  Gli ultimi quattro Tasmaniani. Truganini, l’ultima che rimarra’, e’ la prima da destra La genetica oggi ci dice che erano ovviamente imparentati con le popolazioni del sud-est dell’Australia, e le loro lingue ormai perse se non per alcune registrazioni del 1903, erano grosso modo imparentate con le lingue australiane. Oddio, imparentate tanto quanto lo e’ l’italiano con le lingue pre-ariane dei cacciatori-raccoglitori nomadi delle steppe dell’Asia, vista la separazione di 10.000 anni minimo. All’arrivo degli inglesi all’inizio del 1800 (1803) c’erano circa 4000 Tasmaniani su un’isola grande quasi quanto l’Irlanda e con la capacita’ ecologica di supportare facilmente una popolazione di almeno 100.000 cacciatori raccoglitori. I tasmaniani durante il loro isolamento avevano grandemente modificato anche i loro costumi, per lo piu’ andando verso una semplificazione culturale: avevano perduto la capacita’ di accendere il fuoco (il fuoco dei fulmini veniva tenuto costantemente acceso e durante gli spostamenti portato da un uomo), avevano perduto l’abilita’ di lavorare oggetti in osso tipica degli australiani e avevano perduto la capacita’ di cucire indumenti, nonostante fossero molto abili a procacciarsi pelli di foca. Si, foca, avete letto bene, giravano nudi in un posto cosi’ freddo da ospitare numerose popolazioni di foche, otarie e pinguini. Contro il freddo si cospargevano di grasso animale. Truganini, la penultima tasmaniana (morta nel 1876) si lamentava ancora della scomodita’ dei vestiti nonostante li avesse portati per tutta la vita, essendo stata allevata in una missione e poi educata dagli inglesi. Avevano perduto anche l’abilita' della fabbricazione della terracotta, per cui generalmente mangiavano il cibo o arrostito o il piu’ delle volte crudo, l’uso e la fabbricazione di strumenti musicali (ma cantavano e ballavano ciononostante) l’uso dei boomerang (forse mai acquisito, dipende da quando e’ stato inventato il boomerang) e degli archi e la capacita’ di costruire ami da pesca. Anzi, da un certo punto in poi (circa 4000 anni fa) il pesce divenne taboo ma tanto c’era abbondanza di frutti di mare lungo la costa e foche, canguri, wallabies e opossum da cacciare con lance e clave. Chi scrive ha toccato con mano che i marsupiali erbivori tasmaniani, a due secoli dalla colonizzazione inglese (e caccia con armi da fuoco), sono ancora cosi’ rincoglioniti da farsi toccare dai turisti, quindi capisco che non ci fosse bisogno di armi sofisticate per cacciare delle bestie che tutt’ora non temono l’uomo, e questo spiega in parte la semplificazione culturale.  The Wallaby &amp; myself in Tasmania La deriva culturale e linguistica, ovviamente, riflette anche quella genetica, ma con una sorpresa: la deriva genetica nei tasmaniani e’ inferiore a quella che ci si sarebbe aspettati. In altre parole la struttura genetica della popolazione e’ stata plasmata piu’ dalla distanza nord-sud dei flussi migratori degli aborigeni quando la Tasmania era una penisola legata alla terraferma che dalla deriva genetica casuale quando si e’ interposta la barriera dello stretto di Bass tra i Tasmaniani e gli Australiani. Insomma, ci sono molte differenze morfologiche casuali mediate da altrettante similarita’ che nella media rendono la popolazione piu’ isolata della terra meno morfologicamente diversa di quel che ci si aspettava. La spiegazione potrebbe risiedere nel fatto che il numero di Tasmaniani si sarebbe sempre mantenuto relativamente alto, e questo avrebbe reso meno probabili le derive genetiche. Sinceramente come spiegazione non mi convince. La morfologia e’  sotto diretto controllo della selezione naturale, come anche alcuni degli isoenzimi analizzati da Cavalli-Sforza tempo fa. La genomica oggi potrebbe aiutare a capire meglio le effettive distanze genetiche tra tasmaniani e resto del mondo, ma il problema e' che i tasmaniani purosangue sono estinti ed e' quindi molto complicato separare il DNA tasmaniano da quello europeo negli attuali nativi, tutti ibridi. Una mutazione interessante del fenotipo tasmaniano faceva si che alcuni bambini nascessero coi capelli rossi, e questi individui erano tenuti in grande riguardo, al punto che uno dei primi esploratori riporta l’incontro con un uomo dalla colonna vertebrale deforme che era sopravvissuto sino all’eta’ adulta solo perche’ era rosso di capelli. Risultati molto interessanti si sono ottenuti invece analizzando il DNA mitocondriale della seconda popolazione piu’ remota ed isolata del pianeta, quella complessivamente chiamata dei “Fuegini”, ovvero abitanti della Terra del Fuoco (punta meridionale dell’Argentina e del Cile), suddivisa in realta’ in quattro popolazioni ben distinte tra loro, Selknam (Ona) e Yamana, (i due gruppi piu’ meridionali e piu’ isolati) Kaweskar (Alacaluf) e Aonikenk (Haush) piu’ a nord, in Patagonia.  Aplotipi e linguaggi dei “nativi” americani. Fonte Secondo diversi autori che hanno analizzato il DNA di questi popoli, i fuegini sono i discendenti della prima popolazione che arrivo’ in America passando dallo stretto di Bering, circa 20.000 anni fa, ben prima dei Clovis. Successive ondate migratorie spinsero questo popolo sempre piu’ a sud sino a che si trovo’ chiuso nel vicolo cieco della Isla Grande e degli isolotti circostanti, alla punta estrema della Terra del Fuoco, isolati dagli amerindi sia dal mare, sia culturalmente, sia linguisticamente. I Fuegini, bloccati in Terra del Fuoco, subirono adattamenti culturali molto simili a quelli dei Tasmaniani. Gli Yamana ad esempio, la tribu’ che risiedeva piu’ a sudovest, sugli isolotti, persero l’abilita’ di cucire e l’uso degli abiti, sebbene anche loro vivessero in un posto freddissimo distante non piu’ di un migliaio di chilometri dall’Antartide. Si cospargevano di olio di pesce contro il freddo, per cui dovevano puzzare parecchio, ma vi posso assicurare che io o voi, a quelle temperature, potremmo metterci tutto l’olio di pesce del mondo ma se girassimo nudi moriremmo assiderati. Si ipotizza infatti qualche tipo di adattamento unico per H. sapiens come un metabolismo piu’ elevato, ma sarebbe tutto da dimostrare.  Distribuzione dei fuegini. (Da Pallo et al., 2016) I Selknam e gli Aonikenk erano cacciatori-raccoglitori, vivevano nell’interno e cacciavano piccola selvaggina e alpaca, delle cui pelli si coprivano, sebbene in modo sommario; gli Yamana e i Kaweskar vivevano sulla costa ed erano pescatori e raccoglitori di frutti di mare, avendo mantenuto l’abilita’ ad usare canoe. Come i Tasmaniani, gli Yanamai non costruivano case o rifugi di alcun tipo e come i Tasmaniani dormivano semplicemente accucciandosi per terra, a volte in mezzo al niente e lontano dal fuoco. La resistenza agli elementi e la forza dei Fuegini erano impressionanti, le donne nuotavano tranquillamente in acque polari (come anche le tasmaniane, del resto, capaci di restare in immersione in acque freddissime per molti minuti), e per scaldarsi l’unico sistema che conoscevano era accendere fuochi ovunque (da cui il nome di Terra del Fuoco, che originariamente era Terra del Fumo), corpargersi di olio o grasso e riposarsi in posizione accucciata per minimizzare la perdita di calore. La lingua Yanama ci e’ rimasta sotto forma di dizionari e registrazioni e pare sia molto diversa da quelle degli altri fuegini, vocalica la prima, gutturali le altre. E’ una lingua molto complessa, piu’ dell’inglese e dello spagnolo, al punto che ci sono parole diverse in relazione alla posizione del soggetto rispetto all’oggetto. Le cerimonie di iniziazione Yamana erano quasi delle lunghe opere di finzione teatrale e come i tasmaniani anche i fuegini di dipingevano il corpo in modo rituale e molto elaborato. Gli Ona sono invece molto meno conosciuti, perche’ rifiutavano il contatto con i missionari. Si ricoprivano di pelli (senza cucirle come vestiti, le avvolgevano solo intorno al corpo) e vivevano in capanne coniche ricoperte di pelli e per cacciare usavano gli archi, insomma la loro cultura era abbastanza complessa. Quello che saltava pero’ agli occhi degli Ona era la loro altezza, incredibile per un posto cosi’ freddo, con una media di 1.83 m per gli uomini, in tempi in cui gli italiani erano 1.60! Visto che erano anche di struttura relativamente longilinea, l’altezza doveva portare qualche tipo di vantaggio perche’ in un posto freddo e’ insensato essere cosi’ alti e magri. L’analisi del DNA mitocondriale divide i nativi americani in quattro gruppi sulla base di cinque aplotipi, ovvero particolari e riconoscibili pattern di mtDNA: I Paleoamerindi, che comprendono Fuegini e Patagoni, che hanno solo gli aplotipi C,D ed N, gli Amerindi, che hanno tutti e cinque gli aplotipi, A,B,C,D ed N, i Na-Dene’ che mancano dell’aplotipo B ma hanno gli altri quattro e gli Inuit e gli Aleutini, che sarebbero arrivati per ultimi e sono prevalentemente A e B. Ancora, se stessimo parlando di opossum la suddivisione su base genetica in sottospecie non gliel’avrebbe tolta nessuno.  Una famiglia Yamana, in una foto scattata all’inizio del XX secolo. Fonte Curiosamente, i Fuegini rimasero separati dai Patagoni circa 10.000 anni fa, piu’ o meno contemporaneamente ai Tasmaniani e piu’ o meno per lo stesso motivo: si sollevo’ il livello del mare inondando i tratti di terra che permettevvano gli scambi tra popoli confinanti. Se non altro le quattro tribu’ di fuegini permettaveno scambi culturali (sotto forma di guerre continue, ovviamente, ma meglio che niente). Per altro, i crani di Fuegini fossili non mostrano i caratteri mongoloidi (non vorrei essere fraintesa, intendo le caratteristiche somatiche altaiche tipiche dei popoli orientali) tipici invece degli Amerindi. Certo e’ possibile spiegare la perdita di due aplotipi e la perdita dei caratteri mongoloidi per semplice deriva genetica, ma come per i Tasmaniani il grosso della differenza anche in questo caso e’ spiegato piu’ per la distanza (Isolation by distance, in termini tecnici), che per la deriva genetica, anche in questo caso meno di quel che ci si aspetterebbe. Il motivo e’ che sebbene all’arrivo dei bianchi questi popoli mostrassero segni di declino e fossero pochi, in passato grandi numeri di individui (giustificati dalla capacita’ dell’habitat di supportarli) avrebbero limitato la deriva. Un altro popolo paleoamerindo sembrano essere i Pericu’, anche loro geneticamente differenti, anche loro intrappolati in un cul-de-sac, la punta estrema della penisola di California (almeno i Pericu’, che giravano nudi e senza capanne anche loro, stavano al caldo!) e anche loro probabilmente derivanti dalla prima ondata migratoria, la stessa dei fuegini. Anche se erano inparentati con gli antenati dei Fuegini, comunque, la lunga separazione di oltre diecimila anni e’ sufficiente a renderli popoli completamente differenti culturalmente. Sarebbe interessante pero’ una comparazione genetica che evidenzi divergenze e similitudini. Sempre parlando di parenti lontani, sembrerebbe che i Sentinelesi che abitano una delle isole Andamane appartengano a quello stesso gruppo di Negritos della prima ondata Out-of-Africa che ha colonizzato le Filippine. Dei Sentinelesi pero’ si sa pochissimo perche’ desiderano essere lasciati in pace, rifiutano il contatto col mondo esterno e fortunatamente sembra che questa decisione venga rispettata. Sono comunque cosi’ ben integrati nel loro ambiente, dove risiedono indisturbati e non contattati da (quasi) nessuno da circa 60.000 anni, da essere sopravissuti allo Tsunami del 2004 nonostante l’isola ne sia stata investita in pieno. Peccato non poter accedere in alcun modo ne’ alla loro lingua ne’ al loro DNA senza evitare contatti. Di popolazioni isolate e geneticamente “distanti” ce ne sono state varie ma non ne rimangono molte: Tasmaniani e Selknam si sono estinti nella prima meta’ del XIX secolo, i Pericu’ nel XVIII, di Yamana ne restano poche decine, di Sentinelesi non si sa, prima dello Tsunami ne erano stati contati (a distanza) 39.  Gli abitanti delle isole del Pacifico resistono, a parte quelli dell’Isola di Pasqua, ma sono sempre piu’ incrociati con altri gruppi. I Kalash del Pakistan, che sono geneticamente incredibilmente differenti da tutti gli altri euroasiatici, Indoeuropei e non (sono molto piu’ diversi i Kalash da tutti gli altri che, per dire, i Baschi dagli Europei), sono circa 6000.  I principali gruppi umani. In giallo i Kalash. Tratto da Rosemberg et al (2002) Grossolanamente, esclusi i Kalash che fanno parte per se stessi e spiccano nei grafici, gli esseri umani possono essere suddivisi in 7 grandi gruppi genetici: Africani, Europei, Medio-orientali, Sud-Asiatici, Est-asiatici, Melanesiani e Nativi Americani, sebbene le differenze tra gruppi non siano superiori al 3-5%. Vorrei chiarire che non sto dicendo che questi gruppi formino delle sottospecie, men che meno delle \"razze\", c’e’ flusso genico continuo tra loro e non c’e’ separazione alcuna, quindi Europei e Cinesi, per dire, rientrano tutti nell’unico gruppone sebbene appartengano a popolazioni differenti. Questa suddivisione in popolazioni non tiene conto pero’ di piccoli gruppi che si sono differenziati a parte in isolamento come i fuegini, che sono poi il fulcro di questo discorso, e neanche tiene conto dell’opposto: i Khoi-San sono due gruppi geneticamente imparentati un tempo noti come Boscimani e vivono in Sudafrica. I cromosomi Y dei Khoi -San mostrano una variabilita’ tale da includere piu’ o meno quella di tutti gli altri popoli della terra e pertanto si ritiene che i Khoi-san siano stati una delle prime popolazioni umane a differenziarsi dall’antenato comune maschio piu’ recente di tutti gli esseri umani, l’Adamo Y, che si stima sia vissuto tra 60 e 90.000 anni fa. Questo non vuol dire che dopo essersi separati i Khoisan non si siano evoluti, ma solo che preservano un antico lignaggio. Sono i cugini di tutti noi, insomma, geneticamente i piu' vari di tutti e quindi teoricamente quelli piu' \"adatti\", da un punto di vista evolutivo poiche' sono il serbatoio della diversita' umana. E' anche da ricordare che tra chi scrive e Salvini c'e' probabilmente (si spera) una distanza genetica maggiore che tra chi scrive e un cinese, o un nigeriano, perche' nella nostra specie, in media, la variabilita' tra individui e' maggiore della variabilita' tra popolazioni. Ebbene, veniamo al dunque. Se alcune popolazioni umane possono essere suddivisibili in gruppi geneticamente e geograficamente distinti e riconoscibili, perche’ non le si divide in sottospecie? Rientriano in pieno nella definizione di sottospecie: “sono capaci di riprodursi tra loro producendo progenie fertile, ma spesso non si riproducono in natura per via di isolamento geografico o di altri fattori”. Per tutti gli altri animali (e vorrei ricordare che, nonostante ci piaccia pensare diversamente, noi questo siamo, animali) questo criterio e’ applicato. La risposta e’ tristemente ovvia: l’attribuzione ad una sottospecie andrebbe a braccetto con la suddivisione in ipotetiche \"razze\", e la suddivisione in razze porterebbe sempre qualche coglione razzista come questo qui o questo qui a proclamare la sua razza “migliore” delle altre, con i risultati catastrofici che conosciamo. Siamo succubi di una inveterata inclinazione della nostra specie (comune con molti altri vertebrati territoriali, per la verita’) alla xenofobia, che ci porta a temere l’estraneo e soprattutto il diverso. Da temere a sentirsi superiori il passo e’ breve e sembra che quello del razzismo e del genocidio siano hobby coltivati per centinaia di migliania di anni dalla nostra specie e da cui non riusciamo a venire fuori nonostante tutti i nostri progressi culturali. Non ci dispiace quindi pensare che ci siano 39 sottospecie di lupi e cinque di scoiattoli grigi, anzi, l’idea ci piace perche’ ci fa pensare ad un’aumentata biodiversita’, ad un valore aggiunto della qualita’ dell’ecosistema e, diciamocelo, fa la gioia dei tassonomi che senza queste piccole gioie sarebbero persone veramente tristi. Se un gatto di casa incontra un gatto selvatico, pur con tutta la neofobia e diffidenza dei gatti, dubito che uno dei due si senta superiore all’altro. E nessuno si sogna di dire che un bichon à poil frisé, una razza di cane bianco, sia meglio o peggio di uno scottish terrier, che e' nero. La nostra intelligenza ci porta invece ad associare a tutto valori etici per cui noi valutiamo il mondo in modo comparativo, analizzando il bene e il male, il migliore ed il peggiore. Se un Homo sapiens incontra quindi un Homo neanderthalensis la prima cosa che pensa e’ “diverso”, la seconda e’ “inferiore”, la terza e’ “sterminiamolo”. Anche quando si resta nell’ambito della stessa specie le cose non sembrano andare meglio. Persino un uomo di enorme intelligenza come Charles Darwin e’ caduto in questa trappola e sebbene si sia espresso con relativa compassione (per i suoi tempi) sul genocidio dei Tasmaniani ad opera degli inglesi: “All the aboriginals have been removed to an island in Bass’s Straits, so that Van Diemen’s Land enjoys the great advantage of being free from a native population. This most cruel step seems to have been quite unavoidable, as the only means of stopping a fearful succession of robberies, burnings, and murders, committed by the blacks; but which sooner or later must have ended in their utter destruction. I fear there is no doubt that this train of evil and its consequences, originated in the infamous conduct of some of our countrymen. Thirty years is a short period, in which to have banished the last aboriginal from his native island,—and that island nearly as large as Ireland. I do not know a more striking instance of the comparative rate of increase of a civilized over a savage people.” [Charles Darwin, The voyage of the Beagle] \"Tutti gli aborigeni sono stati rimossi in un'isola dello stretto di Bass, in modo che la terra di Van Diemen possa godere del grande vantaggio di essere esente da popolazioni native. Questo passo estremamente crudele sembra fosse inevitabile, in quanto era l'unico modo per fermare una spaventosa  serie di furti, incendi e omicidi commessi dai neri,  che prima o poi sarebbe terminata nella loro totale distruzione. Temo che non ci sia dubbio che questa catena di malvagita' e le sue conseguenze abbiano la loro origine nella notoriamente disgraziata condotta di alcuni nostri connazionali. Trent'anni e' un periodo breve dalla messa al bando dell'ultimo aborigeno dalla sua isola nativa, una terra grande quasi come l'Irlanda. Non conosco alcun altro esempio piu' calzante dell'aumento del tasso di un popolo civile su uno selvaggio\" I fuegini proprio gli destavano idee di inferiorita’ “These poor wretches were stunted in their growth, their hideous faces bedaubed with white paint, their skins filthy and greasy, their hair entangled, their voices discordant, their gestures violent and without dignity. Viewing such men, one can hardly make oneself believe they are fellow-creatures, and inhabitants of the same world” [Charles Darwin, Journal of Researches, Part 1, volume 2] \"Questi poveri rottami erano malcresciuti, le loro orribili facce erano imbrattate di pittura bianca, la loro pelle era sporca e unta, i capelli arruffati, le voci dissonanti, i gesti violenti e senza dignita'. A vedere simili uomini si stenta a credere che siano creature come noi, che abitano lo stesso pianeta\" (entrambe le traduzioni sono mie) nonostante avesse viaggiato sul Beagle con tre ragazzi Yamana catturati dal capitano Fitzroy in un viaggio precedente e avesse avuto modo di apprezzarne e descriverne nel suo diario le qualita’ umane e l’intelligenza. Al contrario di Darwin, io ho una incredibile e profonda ammirazione per i fuegini. Hanno lottato per 10.000 anni contro il freddo polare e la fame, selezionando persone incredibilmente intelligenti e robuste; hanno lottato contro gli alieni venuti a portare armi, acciaio e soprattutto malattie senza piegarsi alle contaminazioni culturali, sino all’estinzione; e soprattutto li invidio per due cose: avevano una vista, secondo quanto desctitto da Darwin, incomparabilmente migliore del marinaio del Beagle con la vista piu’ acuta e non pativano il freddo. Mentre scrivo (e anche mentre a distanza di qualche anno rivedo questo testo) ho gli occhiali inforcati perche’ se no non vedo neanche la tastiera, indosso due maglioni e sono a trenta centimetri dal termosifone acceso, con ben 4 gradi fuori, una temperatura quasi estiva per un fuegino. Ad essere obbiettivi “the poor wretched” (il povero rottame) sono io rispetto a loro, ma io ho avuto la fortuna di nascere dalla parte dei vincitori, di quelli che coltivano i campi. Apprezzare la diversita’ di un fuegino, di un tasmaniano, di un andamano o di un pigmeo australiano senza dare valori etici dovrebbe quindi  essere doveroso. Sebbene il concetto di sottospecie sia sfuggente, e’ ben chiaro che una popolazione vissuta in isolamento per 10.000 anni accumula differenze, la scienza lo sa, lo accetta ed anzi lo desidera vedendolo come un possibile principio di speciazione, che e’ “bene”, se vogliamo dare un valore etico ad un semplice fenomeno meccanicistico evolutivo. Eppero’ millenni di razzismo brutale pesano sulla nostra coscienza per cui si puo’ parlare di sottospecie purche’ la cosa non si applichi alla specie umana, che anzi deve essere unica e indifferenziata. Io sospetto che sia invece razzista (e anche scientificamente poco accurato) non voler riconoscere e apprezzare le differenze genetiche e culturali di altri popoli. Se globalizzazione e’ “male”, perche’ lo e’ anche la teorica suddivisione (laddove ci siano gli estremi scientifici) in sottospecie umane? La risposta e' semplice: non si puo’ parlare di sottospecie umane perche’ poi salta fuori qualcuno che le vuole gasare. E qui e’ l’errore: se siamo cosi’ intelligenti e acculturati, non potremmo invece educarci ad apprezzarla, questa diversita’, anziche’ nasconderla ed appiattirla, siamo tutti uguali, nessuno deve essere diverso, perche’ il mondo e’ pieno di xenofobi? Posso facilmente riconoscere che un Kalash e’ geneticamente differente da me di un 3%, che c'e' di male? Parla anche un'altra lingua, mangia cibi diversi e ha abitudini differenti, e tutto cio' e bellissimo, vorrei tanto potere andare li a conoscere queste abitudini, o aspettare che lui venga qui da me a spegarmele. Quello che bisognerebbe cambiare non e’ la diversita’, come si sta cercando di fare negandola, ma la xenofobia. Se posso apprezzare i filosofi, che vedono il mondo in modo radicalmente opposto al mio, perche’ non dovrei apprezzare i punti di vista di un aleutino? Perche’ mai dovrei volere la morte dell’aleutino? Ma se dico che gli aleutini potrebbero rientrare in una sottospecie diversa, tipo H. sapiens aleutinensis, mi dicono che sono una schifosa razzista. Io? Siamo sicuri? D’altro canto i razzisti, qualli veri, quelli che dicono che i marocchini sono tutti sporchi, gli inglesi sono tutti finocchi e gli ebrei ai forni, sono sicuramente poveri rottami, intellettualmente parlando, molto piu’ di qualunque Sentinelese che almeno ha le sue buone ragioni a non voler essere disturbato sulla sua isola. Bisognerebbe trovare il modo di fargli capire che gli ebrei, per esempio, non sono geneticamente distinguibili come popolo. Il DNA degli ebrei moderni non e’ raggruppabile con quello, da mediorientale, degli antichi Giudei e se si compara il DNA degli ebrei moderni non li si puo’ raggruppare in alcun modo, ovviamente essendosi mescolati con le popolazioni dove risiedevano. Gli ebrei neri poi sono discendenti di eritrei convertiti e non discendono geneticamente dai Giudei piu’ di quanto discenda da un Giudeo l’europeo medio, o in generale anche l’ebreo medio. La conclusione di questa storia e’ che per non far venire idee sbagliate ad un semianalfabeta con un QI da lemure che parla di supremazia della \"razza bianca\"o che innalza muri al confine tra nazioni siamo tutti costretti ad adeguarci ad un’imprecisione scientifica e a negare la meravigliosa biodiversita’ presente all’interno della nostra specie. D’altro canto, se ci si vuole sterminare tra vicini di casa, quella dell’etnia e’ puramente una scusa bella e buona, come qualunque Irlandese del nord o Kashmiro o Sciita Irakeno potrebbe confermarci. Referenze: Nagle, N., Van Oven, M., Wilcox, S., van Holst Pellekaan, S., Tyler-Smith, C., Xue, Y., Ballantyne, K.N., Wilcox, L., Papac, L., Cooke, K. and Van Oorschot, R.A., 2017. Aboriginal Australian mitochondrial genome variation–an increased understanding of population antiquity and diversity. Scientific reports, 7. Pardoe, Colin, Sandra Bowdler, C. Loring Brace, N. J. B. Plomley, Christy G. Turner II, and Milford H. Wolfpoff. “Isolation and Evolution in Tasmania [and Comments and Reply].” Current Anthropology 32, no. 1 (1991): 1 – 21. http://www.jstor.org/stable/2743891. Cavalli Sforza Luigi L.; Menozzi Paolo; Piazza Alberto (2000) \"Storia e geografia dei geni umani\". Gli Adelphi, Milano Malaspinas, A.S., Westaway, M.C., Muller, C., Sousa, V.C., Lao, O., Alves, I., Bergström, A., Athanasiadis, G., Cheng, J.Y., Crawford, J.E. and Heupink, T.H., 2016. A genomic history of Aboriginal Australia. Nature, 538(7624), pp.207-214 Brown, P., 1997. Australian palaeoanthropology. History of physical anthropology, 1, pp.138-145. Lalueza, C., Perez-Perez, A., Prats, E., Cornudella, L. and Turbon, D., 1997. Lack of founding Amerindian mitochondrial DNA lineages in extinct aborigines from Tierra del Fuego-Patagonia. Human Molecular Genetics, 6(1), pp.41-46. García‐Bour, J., Pérez‐Pérez, A., Álvarez, S., Fernández, E., López‐Parra, A.M., Arroyo‐Pardo, E. and Turbón, D., 2004. Early population differentiation in extinct aborigines from Tierra del Fuego‐Patagonia: Ancient mtDNA sequences and Y‐Chromosome STR characterization. American journal of physical anthropology, 123(4), pp.361-370. Rosenberg, N.A., Pritchard, J.K., Weber, J.L., Cann, H.M., Kidd, K.K., Zhivotovsky, L.A. and Feldman, M.W., 2002. Genetic structure of human populations. science, 298(5602), pp.2381-2385. Pallo, M.C. and Borrazzo, K., 2016. Miraflores rocks in Tierra del Fuego (southernmost South America): Hunter-gatherer procurement, optimal pathway analysis and social interaction. Journal of Archaeological Science: Reports, 7, pp.420-431."},
{"title": "La provincia di Bolzano ottiene il controllo del numero di turisti", "text": "Dopo gli orsi, i lupi, le marmotte, gli sciacalli e una volta per sbaglio anche gli elefanti, la provincia autonoma di Bolzano e' al lavoro per limitare la popolazione del piu' pericoloso tra gli ospiti delle sue montagne, il turista. Molte sono state le proteste dei residenti, soprattutto malgari, allevatori di yak, coltivatori specializzati in coltivi oltre i 3000 m, pastori di stambecchi, produttori di cerchi nel grano, possessori di campi da sci, gestori di campi da golf su pendenze oltre il 40%, progettisti di campi da tennis biodinamici e cosi' via.  \"Non se ne puo' piu'\" dice sconsolato Reinhold Bergsteiger, coltivatore diretto di stelle alpine oltre i 4000. Ho provato a tenerli lontani in tutti i modi: dicendo a mia moglie che non ce li voglio intorno, non vendendogli fragoline di bosco, firmando la petizione su Facebook, ma quelli niente, continuano imperterriti a passare vicino al mio sentiero. Pensi che una volta uno mi e' passato di fianco con la mountain bike! E se mi avesse ferito, chi mi rimborsava? La regione mi passa le reti elettrificate per tener lontani i turisti, lo so, ma lei non si aspetta mica che io debba fare la fatica di montarle, vero?\" \"I turisti sono la vera disgrazia di queste montagne\", rincara Hans Grosserbiertrinker, gestore di un impianto di risalita. Sa quanto ci costa in elettricita' fare andare gli impianti per portare tutti quei turisti? Perche' dopo aver fatto l'abbonamento non vanno a piedi, eh? Ai tempi di mio nonno non c'erano tutti questi turisti, nossignore, non siamo abituati alla convivenza. Non vedo perche' dovrei sopportarli nel mio impianto di risalita\". Maria Deruebersetzerarbeitetheutenicht, affittacamere di Vipiteno, lamenta di aver paura. \"Sa\", dice, da quando hanno rilasciato per le nostre montagne tutti questi milanesi ora non e' piu' sicuro andare su in malga. Io non capisco perche' fare questi progetti di rilascio di turisti senza prima chiedere ai residenti se ce li vogliono. Io di sicuro non ce li voglio, e me ne lamento sempre con l'assessore al turismo, specie dopo che mi hanno fatto il bonifico di pagamento per la stanza. Dopo una movimentata seduta del consiglio provinciale la provincia autonoma di Bolzano risponde alle richieste dei cittadini mettendo per la prossima estate un limite massimo al numero di turisti che potranno accedere alle loro vallate: ben 3, non importa se imparentati tra loro o meno. Per tutti gli altri, sara' comunque consentito pagare gli affitti delle stanze, gli abbonamenti  per gli impianti di risalita e il conto dei ristoranti, e gli imprenditori altoatesini continueranno a ricevere gli aiuti della comunita' europea. Non essendo pero' usate, le strutture turistiche si manterranno in condizioni perfette. La decisione di limitare il numero di turisti in Alto Adige ha pero' sollevato una ondata di sdegno da parte di agenzie turistiche e amanti della natura. Il MUSe di Trento, per far fronte alle proteste degli alpinisti, sta allestendo una sala in realta' aumentata dove i turisti potranno ammirare le tre cime di Lavaredo su uno schermo semicircolare in 3D, sentendo il freddo della neve grazie a uno speciale impianto di raffreddamento progettato dal noto architetto Renzo Piano, in aggiunta a quello gia' esistente. Stanno inoltre programmando un ciclo di incontri con esperti per aumentare il livello di accettazione del turista tra la popolazione trentina. Le agenzie di viaggio, prima tre tutte la LAV (Luxury Alpine Voyages) minacciano pero' rappresaglia perche', dicono, non e' colpa dei poveri turisti se gli capita di dover utilizzare i sentieri. \"Sono indignata\", protesta Orsola Lupi, CEO della LAV, \"del trattamento riservato agli incolpevoli turisti. L'Alto Adige e' anche un po' il loro in fondo, con tutti i soldi che han portato per edificare gli alberghi. La mummia Oetzi conferma che c'e' sempre stato turismo sin dal Pleistocene in Alto Adige e il fatto che si fossero estinti dipendeva solo dal taglio dei boschi per fare posto agli allevamenti di Yak. Ora che finalmente stanno ricolonizzando la provincia a partire da Milano e' il momento di aiutarli a riconquistare il loro habitat. Confermiamo che non ci sono stati rilasci di turisti da parte delle autorita' competenti, e' una ricolonizzazione del tutto spontanea la cui gestione dovrebbe essere lasciata alla natura e non ai politici\". Nel frattempo, anche altre regioni ad alto afflusso di turisti come la Toscana e il Veneto stanno considerando simili restrizioni"},
{"title": "I lupi non votano", "text": "Le altre estati sui giornali si leggeva di attacchi da parte di carnivori a passanti. Questa estate invece si legge solo di attacchi (politici) da parte dell'uomo ai carnivori, con la differenza che lupi e orsi non possono ribattere sui social, e che, a essere obiettivi, noi siano molto piu' pericolosi per loro di quanto loro lo siano per noi. Tutte le nostre scelte e decisioni sono politiche: come si diceva un tempo “il privato è politico”. I problemi arrivano però quando la scienza e la politica, due sistemi con approcci sostanzialmente differenti, si incontrano. Nel 1897 nello stato dell’Indiana ci fu una proposta di legge che avrebbe imposto una volta per tutte che la quadratura del cerchio è possibile e che il valore di Pi greco è 3,2 e non 3,14. Non funzionò. Raramente i nostri governanti hanno una formazione scientifica, salvo eccezioni come Margaret Thatcher e Angela Merkel, entrambe  laureate in chimica. Viviamo  immersi in un sistema organizzativo in cui di solito le decisioni chiave vengono prese da letterati, avvocati ed economisti, con la rara eccezione di qualche ministro. Questo è giusto, visto il ruolo dei politici, ma diventa un problema quando la politica deve prendere decisioni in campo scientifico, per esempio gestire la fauna selvatica Ed ecco quindi che le strategie per favorire la sopravvivenza, la protezione e la convivenza con gli animali a rischio, che dovrebbe riguardare esclusivamente i faunisti (ahime’ anche loro con opinioni personali, a volte), quando passa da un sistema scientifico a uno politico diventa una faccenda di idee personali, previa consultazione dei social networks. Capita così che non sia la soluzione migliore ad essere presa in considerazione ma quella che porta più voti. E’ questo per esempio il caso, che ha fatto scalpore, del nuovo DDL votato e approvato a maggioranza prima dalla Provincia Autonoma di Trento e il giorno dopo da quella di Bolzano, sulla gestione “autonoma” di orsi e lupi (con la Toscana che, pur non essendo autonoma, vorrebbe seguire l'esempio e l'autonomia prendersela lo stesso, W il far West!), prescindendo dalle leggi nazionali ed europee. Il disegno di legge, prevede come ultima ratio la possibilità di deroghe alla Direttiva Habitat, la norma europea che regola le specie a rischio, e l’abbattimento di quegli esemplari di orsi e lupi “problematici”,  non solo in casi eccezionali di minaccia all’uomo, ma anche in caso di danni “alle colture, all'allevamento, ai boschi, al patrimonio ittico, alle acque e ad altre forme di proprietà, per garantire l’interesse della sanità e della sicurezza pubblica o per altri motivi imperativi di rilevante interesse pubblico, inclusi motivi di natura sociale o economica“. In breve, praticamente per qualsiasi ragione. Per capire esattamente quali siano i danni ai boschi o alle acque causati da lupi e orsi ho interpellato Claudio Groff, coordinatore del settore grandi carnivori della provincia autonoma di Trento, ma ha scelto col suo ufficio stampa di non rispondere, declinando l’intervista. Ancora più nebulosa è la scelta della Provincia Autonoma di Bolzano. In tutto l’alto Adige, secondo Marco Galaverni del direttivo del WWF Italia, ci sono solo sei lupi, che nel 2017 avrebbero fatto danni per 9600 euro di rimborsi richiesti, mentre non ci sono orsi. Affrettarsi a votare una legge che preveda la possibilità di abbattere animali che neanche ci sono è piuttosto insolito, ricorda un po’ la quadratura del cerchio dello stato dell’Indiana: i carnivori li abbattiamo a priori, anche se non ne abbiamo, cosi’ ci tornano i conti. Fluidi tra Trentino e Veneto, sempre secondo Galaverni, ci sono invece 42 lupi, di cui 23 in Trentino, 4 in Veneto e 15 al confine. Di nuovo, poca roba rispetto ad altre regioni come la Toscana (che pure vorrebbe autonomia in fatto di gestione dei lupi), e una cinquantina di orsi in tutto. I maligni insinuano che, dato che quest’anno ci sono le elezioni provinciali sia in Alto Adige che in Trentino, questo DDL sarebbe solo una mossa politica per accontentare la parte rumorosa degli elettori della regione, e infatti è stato votato ecumenicamente da tutte le forze politiche, anche da quelle contrarie in principio come il PD. Alcuni partiti in verita' sono sempre stati contrari all’introduzione dell’orso in Trentino, soprattutto Lega Nord, Forza Italia e Alleanza Nazionale, con la Lega che faceva banchetti a base di carne d’orso, e sono sempre stati portavoce sia del malcontento degli allevatori, sia dell’entusiasmo dei cacciatori: la spinta era sempre la stessa: limitiamo le popolazioni di carnivori, coi fucili. Non per ragioni scientifiche, ma cavalcando l'ondata emotiva della rabbia degli allevatori, che spesso declinano l'offerta delle misure preventive gratuite perche' installazione e manutenzione prevedono problemi logistici, tempo costi e fatica non precedentemente preventivati. E naturalmente la paura atavica che abbiamo nei confronti dei grandi predatori, anche se a conti fatti siamo noi pericolosi per loro, tra auto, bracconieri e malattie portate dai nostri cani, e non viceversa, se rispettiamo delle regole base di comportamento in natura. Ma siccome non c'e' un appiglio scientifico alla deroga alla direttiva habitat per orsi e lupi, sembra che il ministero della salute voglia avviare uno studio sullo stato sanitario dei grandi carnivori. E se salta fuori che nel PNALM gli orsi muoiono di tubercolosi portata dal bestiame domestico, mi chiedo: secondo il sottosegretario alla salute Maurizio Fugatti della Lega Nord che ne dava orgoglioso l'annuncio, chi andrebbe abbattuto, gli ultimi orsi marsicani o il bestiame domestico che non dovrebbe pascolare nel PNALM dove ci sono lupi e orsi? Lo stesso Maurizio Fugatti, sottosegretario alla salute, che ha commentato che la decisione del ministro per l'ambiente Costa di impugnare i decreti di Trento e Bolzano fosse \"fuori luogo e inopportuna\", invadendo un campo, quello dell'ecologia, che non si capisce come sia di pertinenza di un sottosegretario alla salute. Lo stesso Fugatti che nel 2015 tuonava \"Non siamo mai stati a favore del progetto Ursus\", e contestualmente organizzava i famosi banchetti a base di carne di orso (all'epoca chiaramente non era un problema lo stato sanitario dei grandi carnivori, se si potevano destinare al consumo umano), e che non crede alle infinite evidenze scientifiche che il lupo abbia ripopolato autonomamente la penisola. Ci si chiede come mai il ministero della salute debba investire danari pubblici preoccupato dello stato sanitario dei carnivori (semmai di competenza del ministero dell'ambiente) e non di quello delle persone. Sara' per poter dire che sono tutti ammalati e vanno abbattuti? Lo facciamo anche con le persone? E' anche possibile che del malcontendo degli allevatori in realta' non importi a nessuno, se non come strumento politico. Evidenze scientifiche suggeriscono che uccidere un lupo non risolve il problema, semmai lo accentua, perche' se viene ucciso il capobranco, l'individuo piu' esposto, il branco perde coesione e si indirizza a prede piu' semplici della selvaggina, ovvero il bestiame domestico. Chi si propone quindi come salvatore della situazione con queste deroghe rischia semmai di avere un effetto controproducente tanto per i lupi quanto per gli alelvatori . L’abbattimento di orsi e lupi è una proposta ricorrente da parte di alcune forze politiche, più o meno con cadenza ciclica: nel 2011 in alto Adige, nel 2015 nella PAT, nel 2017 sia Trentino che Alto Adige, sfociando nel DDL delle due province dello scorso giugno. Il parere dell'Istituto superiore per la protezione e la ricerca ambientale (Ispra) sarebbe ancora richiesto, ma sarebbe un parere solo consultivo e non vincolante. \"Che ne pensi, posso tirar giu' un paio di lupi che mi stanno antipatici?\" \"Mah, secondo me no, ma poi vedi un po' tu\". \"Ah, vabe', ora dico ai selecontrollori di caricare i fucili, grazie del parere\". \"Prego, figurati\". Ma l’ISPRA è l’organo consultivo di riferimento del governo su questioni scientifiche, e sorprenderebbe se il parere espresso -consultivo e non vincolante- differisse da quello dei faunisti e anche da quello del ministro dell’Ambiente, Sergio Costa. Il ministro pentastellato ha infatti dichiarato di voler chiedere l'impugnazione dei provvedimenti anti carnivoro delle province autonome davanti alla Corte Costituzionale, in quanto in constrasto con la normativa italiana ed Europea. Sfortunatamente neanche il ministro Costa ha voluto rilasciarmi una dichiarazione che ci aggiornasse sulla situazione, e che ci permettesse contemporaneamente di capire come è successo che una regione come il Veneto, che addirittura voleva uscire dal progetto Lifewolfalps, ora stia investendo seriamente in prevenzione, fornendo recinti, cani da guardiania, indennizzo al 100% entro tre mesi, uno sportello a sostegno degli allevatori etc.. Un esempio virtuoso che bisognerebbe imitare, malgrado le tensioni interne tra regione e allevatori siano ancora molto accese. E soprattutto ci sarebbero da capire le ragioni - politiche - di questo cambiamento di rotta a 180 gradi, anche considerando i presìdi dei cacciatori che ribadivano, imitando quanto già successo in Lombardia, che “i cacciatori votano, gli animali no”. Peccato che il ministro non abbia voluto commentare e spiegare ai suoi elettori cosa sta succedendo. Altrove, infatti, ottenere i rimborsi per i danni da lupo è un iter complesso e farraginoso, che esaspera gli animi, e sarebbe bello capire se a livello di conferenza stato-regioni si potrebbe fare qualcosa per omologare tutti ai livelli di prevenzione e risarcimento del Veneto o del Trentino. Esasperare le categorie coinvolte non fa il bene di nessuno, se non di chi vuole utilizzare  paure ataviche per qualche manciata di voti. Ci invadono, ci rubano le pecore, sono pericolosi, prima non c’erano. Sono cose che sentiamo oramai ogni giorno. Ma i lupi sono ostinati, e anche se non votano stanno comunque pian piano imparando a convivere con noi, nostro malgrado, salvo pulizie etniche."},
{"title": "Il somaro salentino: il misterioso Equus hydruntinus", "text": "Il titolo, gli amici leccesi non me ne vogliano, non si riferisce al complottista di turno sulla Xylella, anche se di asini bipedi la Xylella ce ne ha mostrati parecchi. Si riferisce invece a Equus hydruntinus, un enigmatico equide che prende il nome dalla citta' di Otranto, di cui gli idruntini sono gli abitanti. Questo asino selvatico e indomabile era diffuso in tutta Europa e vicino oriente, dalla Spagna all'Iran, e dall'Italia alla Gran Bretagna, ed era particolarmente comune in Europa mediterranea alla fine del Pleistocene, sino a 12000 anni fa, quando faceva ancora molto freddo per via dell'ultima glaciazione: l'Europa era coperta di ghiaccio al nord, ma \"solo\" di tundra al sud. Si e' estinto, o forse no (vedi oltre), nell'eta' del ferro a causa dei cambiamenti climatici e della caccia eccessiva da parte dell'uomo. Ma quando si parla dell'estinzione della megafauna europea si parla sempre del mammuth, del bisonte, del cavallo, del rinoceronte, dell'orso delle caverne, e ci si scorda del povero somaro. E' arrivato il momento di parlare anche di lui, e del mistero che lo circonda.  Ci si potrebbe chiedere: ma se questo asino era tanto diffuso, perche' proprio idruntino? Non perche' gli idruntini siano particolarmente piu' o meno somari del resto degli europei, ci mancherebbe, ma per via dell'affascinante storia della sua scoperta. La scoperta Era il 1874 e il consigliere di prefettura Ulderico Botti, incaricato di cercare luoghi di interesse archeologico o paleontologico nel Salento, dove ora si va solo per il mare ma un secolo e mezzo fa, che erano meno somari, ci si andava a cercare resti archeologici, individuo' questa grotta, chiamata Romanelli, nei pressi della cittadina di Castro e non lontana da Otranto. L'accesso alla grotta era quasi impossibile, l'ingresso era quasi a picco su una scogliera, posizionato a oltre 7 metri sul livello del mare, e soprattutto era bloccato da detriti. Botti pero' nei detriti antistanti l'apertura trovo' numerosi fossili, per cui incluse la grotta tra quelle rilevanti, e se la scordo'. Fu poi un intellettuale locale, Paolo Emilio Stasi, a cominciare a esplorare propriamente la grotta nei primi anni del XX secolo e fare le scoperte piu' sensazionali. Potrei raccontare io la storia, ma lascio la parola a Pasquale De Lorentiis, che nel 1933 scrisse un saggio sulla grotta. Leggendolo si assapora un dimenticato gusto da cinegiornale e ci si cala perfettamente nello spirito dell'epoca e nella meraviglia di queste piccole grandi scoperte. Dice De Lorentiis: L'ardore e l'esaltazione infatti non bastavano, occorrevano anche le conoscenze tecniche, ed ecco entrare in scena un terzo personaggio, che si rivelera' fondamentale: Fu proprio Regàlia a riconoscere  che le ossa di equide disperse tra i resti fossili appartenevano a un animale ancora non noto alla scienza, che chiamo' Equus hydruntinus, ignorando che si trattava di una specie estremamente diffusa. Stasi e Regàlia pero' non ebbero vita facile: i resti della grotta, inclusi quelli umani, erano paleolitici, ed erano i piu' antichi mai ritrovati in Europa. Si trattava quindi di una scoperta importantissima, ma si sa che le gelosie e lo scetticismo conservatore possono essere devastanti nel mondo accademico. Per fortuna Stasi e Regàlia non si persero d'animo, e rilanciarono: L'aspetto I numerosi resti di asino idruntino che oggi abbiamo a disposizione ci dicono che si trattava dell'asino piu' piccolo tra le varie specie note e dal \"pie' veloce\", ovvero era molto agile e slanciato, con zampe relativamente lunghe e delicate. Aveva inoltre il muso corto e le narici piccole, forse un adattamento al freddo dell'era glaciale. I resti piu' antichi datano circa 350.000 anni fa, e quelli italiani piu' antichi poco piu' di 300.000 anni. Quelli piu' recenti italiani invece sono neolitici, sino a 5.000 anni fa circa, in Puglia, ma in Armenia, Georgia e Iran ce ne sono di molto piu' recenti e si suppone che l'estinzione definitiva risalga in medio oriente a circa il 580 a.C. piu' o meno qualche centinaio di anni. In tutto questo tempo l'asino idruntino e' stato cacciato e mangiato da un grande numero di popolazioni e culture che vanno dai Neanderthal agli aurignaziani (abbiamo trovato gli avanzi di ossa con evidenti segni di scalco, estrazione di midollo, uso come combustibile etc, nei pressi di focolari umani). Ma sfortunatamente l'Equus hydruntinus ha sempre goduto di meno prestigio del contemporaneo e coesistente cavallo selvatico europeo, Equus ferus, anch'esso estinto oggi. Abbiamo infatti formidabili pitture rupestri paleolitiche, quelle di Lascaux, Chauvet e Altamira, giusto per citarne alcune tra le piu' famose, che ci raccontano com'erano l'aspetto, il mantello e le proporzioni del cavallo selvatico, ma pochissime che ritraggono l'asino. In breve non e' chiaro come fosse il mantello, probabilmente marrone scuro o color \"grigio topo\" con la criniera a spazzola e le orecchie relativamente corte. E di sicuro non era proprio il mammifero piu' amato dagli artisti paleolitici, magari perche' rappresentarlo significava \"scemo chi legge\", chissa'. Ma del resto anche noi uomini moderni rappresentiamo iconograficamente molto di piu' i cavalli, che sono nobili, che gli asini, che sono plebei e testardi. Vorrei vederla la regina Elisabetta che mangia fragole alla panna mentre scommette sulla corsa degli asini idruntini, se esistessero ancora. Deve essere una preferenza che abbiamo nel DNA. Somari parenti di somari Non e' neanche chiarissima la posizione filogenetica di questo misterioso animale. Infatti sebbene abbiamo tante ossa non abbiamo molto DNA per stabilire le sue parentele. Dalle ossa fossili se si e' fortunati si ricava il DNA mitocondriale, piccolo e poco variabile, che dice solo un pezzettino della storia, mentre per un esame approfondito occorrerebbe il DNA nucleare, che potremmo trovare solo se, come nel caso dei mammuth, trovassimo un esemplare ancora surgelato nel permafrost. In ogni caso l'analisi del DNA ci dice che non e' certamente un cavallo, e non e' certamente neanche una zebra, neanche l'estinta zebra europea Equus stenonis, che e' scomparsa circa un milione di anni fa. Non e' neanche un parente degli asini africani, da cui discendono gli asini domestici. Il suo parente piu' prossimo e' l'asino selvatico asiatico, Equus hemionus. Quello che non e' chiarissimo e' se si possa considerare una specie a se' o solo una sottospecie (Equus hemionus hydruntinus). Qui le opinioni degli scienziati differiscono, ma tutti sono molto cauti nello sbilanciarsi: si aspetta di trovare del DNA nucleare che tagli la testa al toro asino. E ora che sappiamo un po' di piu' di questa specie elusiva veniamo alla questione spinosa: perche' si e' estinto, e soprattutto, quando? Tutti gli equidi sono originari del nord America, dove si specializzarono come animali di spazi aperti e praterie fredde. Tra due e tre milioni di anni fa passarono lo stretto di Bering e trovarono la terra promessa, l'intera Eurasia, con le sue belle tundre e le sconfinate praterie della Siberia. Si trovarono cosi' bene in Eurasia che si differenziarono in piu' specie, mentre in America si estinsero. Dall'Eurasia si spinsero in Africa dando origine alle zebre e agli asini africani, arrivati con alterne fortune sino ai giorni nostri: dato che anche in Africa c'erano tante belle praterie, basto' adattarsi al clima caldo. I cavalli invece si spartirono l'eurasia: a est il cavallo di Przewalski (Equus ferus przewalskii), scampato miracolosamente all'estinzione, e a ovest il tarpan, o cavallo selvatico europeo (Equus ferus ferus), estinto nel 1909 con la morte dell'ultimo esemplare ritenuto puro, in Russia. Da Equus ferus ferus pero' discende il cavallo domestico (Equus caballus), per cui e' piu' appropriato dire che Equus ferus ferus e' estinto allo stato selvatico. Gli asini sono gli equidi piu' differenziati: oltre ai due africani, in Asia si differenziarono  Equus kiang in Tibet e Equus hemionus nel resto dell'Asia, a sua volta suddiviso in diverse sottospecie: lo Dziggetai in Mongolia, il Khur in India, il Kulan in Turkmenistan, l'onagro propriamente detto in Iran e l'Hemippus (estinto) in Siria. L'idruntino (estinto) viveva invece in Europa occupando lo stesso territorio del tarpan e, verso est, di altre sottospecie di asino selvatico. Qualcuno ha giustamente notato che se l'asino idruntino conviveva con altre sottospecie di Equus hemionus senza mescolarsi, questo indicherebbe che e' una specie diversa e non una sottospecie. Entrambi questi equidi amavano le steppe e odiavano i boschi, per cui i loro resti sono frequenti nei periodi freddi glaciali e rari nei periodi caldi interglaciali, quando tornavano i boschi rimpiazzando le praterie. Perche' si e' estinto? La fine dell'ultimo periodo glaciale e' stato traumatico per gli equidi europei perche' oltre al cambiamento climatico c'era un'altra terrificante novita': eravamo arrivati noi sapiens sapiens, con le nostre armi e la nostra fame atavica, e quei pochi che erano sopravissuti all'era glaciale, nel sud Europa e che avrebbero ricolonizzato il continente prima del prossimo ciclo di Milancović, come accadeva da 350.000 anni, ce li siamo mangiati. Il tarpan ha agonizzato per alcune migliaia di anni in nord europa prima di soccombere. In Italia pero' e' scomparso alla fine del Pleistocene, 11.000 anni fa, come si evince dalla figura qui sotto, che riporta le popolazioni europee di cavalli nelle varie fasi dell'olocene, dalla fine della glaciazione in poi. Ricapitolando: il cavallo selvatico si e' estinto in Italia alla fine dell'ultima glaciazione, mentre e' sopravissuto in nord Europa sino al 1909, e la sua variante domestica ora e' ovunque. Cosa possiamo dire dell'asino idruntino?  La faccenda, si sara' intuito, e' un po' complicata. C'e' un bell'articolo scientifico di Jennifer Crees (che faceva il dottorato con la sottoscritta, lo dico perche' sembra faccia figo mettere ogni tanto una considerazione personale, anche se non ve ne frega niente) e del suo boss Sam Turvey, uomo di fine erudizione, avrebbe detto de Lorentiis, che dovrebbe mettere la parola fine a tutte le infinite diatribe. Gli autori dimostrano in modo pressoche' inequivocabile che il range dell'asino idruntino dalla fine dell'era glaciale in poi divenne sempre piu' frammentato, spezzandosi in varie sottopopolazioni isolate le une dalle altre. Si notino le tre popolazioni sopravissute in Europa occidentale, tutte in rifugi glaciali caldi: al sud della Spagna, in Costa Azzurra in Francia e in Puglia in Italia. Fondamentalmente piccoli branchi sopravvivevano ovunque ci fossero relitti di praterie aperte e senza boschi, e man mano si estinsero durante il neolitico e l'eta' del ferro a causa sia della perdita di habitat che della caccia da parte dell'uomo. La Puglia, che ha \"tenuto a battesimo\" la specie, sembra anche essere uno degli ultimi rifugi europei dell'asino idruntino. Secondo la Tabella 1 di un recente articolo di Raffaele Sardella e collaboratori del 2018 (Vedi bibliografia), nella grotta Romanelli le terre rosse, piu' antiche, risalenti a oltre 30.000 anni fa, contengono ossa di Equus ferus ma non di asino idruntino. Le Terre brune, tardoglaciali (20-10.000 anni fa), al contrario, contengono solo resti di asino ma non di cavallo. Evidentemente, come e' anche logico aspettarsi, le due specie non occupavano esattamente la stessa nicchia, o erano in competizione e quindi mutuamente escludentisi. Ma c'e' di piu'. A pochi chilometri da grotta Romanelli c'e' la grotta dei Cervi, un sito neolitico dove vi sono migliaia di pittogrammi, che diventano via via piu' simbolici col passar del tempo, quasi un abbozzo se non di scrittura vera e propria, almeno di ideogrammi. I primi pero', per quanto stilizzati, sono decisamente iconografici e rappresentano scene di caccia. Ma caccia a cosa? I cervi da cui la grotta prende il nome sono rappresentati con una specie di antenna televisiva sulla testa, che simbolizza i palchi, e li non si sbaglia, come quello rappresentato sotto. Cosa rappresenta dunque la scena di caccia qui sotto, dipinta con ocra rossa circa 8000 anni fa, in pieno neolitico? Gli archeologi la interpretano come una scena di caccia al cervo poco chiara, e non si spingono troppo a interpretarla perche' la scuola di Graziosi, il primo archeologo che studio' queste pitture rupestri, e' piuttosto rigida, categorica e asetticamente scevra da zoologi, ma a me e' chiarissima. Considerando che questo e' il mio blog, e non una pubblicazione scientifica, sono sicura che nessun archeologo si offendera' se la interpreto, al massimo fara' come Pigorini e dira' che non ho capito una beata iconografia fallica. Sopravvivero'. Se poi un archeologo volesse farci su una pubblicazione, sarebbe carino se mi contattasse che posso raccontargliene qualche altra. Vista cosi' si capisce poco, oggettivamente. Abbiamo due bestie grosse con muso, orecchie, coda e zampe lunghe, senza palchi di corna, una all'estrema sinistra e una al centro. Poi abbiamo due animali piu' piccoli, che guardano verso l'animale grosso al centro. Poi ci sono quattro figure antropomorfe, di cui un arciere a destra. Infine un cerchio in basso a destra con una specie di palo vicino e un tridente sotto l'animale grosso. Un piccolo branco di asini idruntini, di cui ne sono rappresentati due, viene cacciato dai membri del villaggio. Cacciare animali grandi non e' facile con armi di pietra e in Puglia la selce per le punte di freccia scarseggia, quindi bisogna ingegnarsi. Un trucco classico, tuttora usato dai cacciatori-raccoglitori contemporanei, e' scavare una buca e piantarci dentro uno o piu' pali appuntiti, dopodiche' ci si spinge dentro la preda. Per esempio e' esattamente quello che fa \"l'uomo del buco\", un indigeno amazzonico rimasto solo da oltre vent'anni dopo che il resto della sua tribu' e' stato trucidato: scava buche (da cui il nome), ci pianta dentro pali appuntiti e ci spinge dentro le prede. Il tridente in basso al centro quindi secondo me e' la rappresentazione in sezione della buca col palo, il cerchio potrebbe tanto essere un focolare quanto la rappresentazione della buca dall'alto, col palo di fianco. Tre cacciatori spingono dentro la buca l'asino (notare la direzione delle braccia), aiutati dai cani, mentre un arciere piu' lontano e' pronto a intervenire in caso lo stallone carichi.  Se la mia interpretazione e' corretta, potrebbe essere uno spaccato di stile di caccia neolitica all'equide relativamente inedito. Ma se ancora non siamo convinti che le tribu' neolitiche pugliesi abbiano cacciato gli ultimi asini idruntini italiani sino all'estinzione, ci sarebbe anche quest'altra immagine, sempre nella grotta dei cervi, coeva della precedente. Concentriamoci in particolare sul dettaglio qui di fianco. Sfido chiunque a dirmi che l'animale a sinistra non e' un equide, e ricordiamoci che nel neolitico di cavalli selvatici in Italia non ce n'erano piu' e di quelli domestici non c'erano ancora, quindi puo' solo essere uno degli ultimi asini idruntini. Ma se non fossimo convinti, al centro c'e' un cacciatore con l'arco e alle sue spalle una figura antropomorfa con orecchie di asino. Magari il dio somaro, che aiuta a direzionare la freccia con una preghierina. E di divinita' zoomorfe il mondo e' pieno, da Anubi a Ganesh. Nell'immagine grande ci sono altri due zoomorfi, una donna con le code di pesce al posto dei piedi (e si noti bene che di sirene con doppia coda, una per gamba, ce ne sono altre sparse nelle varie mitologie), e un uomo col becco d'uccello, all'estrema destra. Non so cosa stiano li a rappresentare, ma so che in questa immagine neolitica c'e' un asino idruntino, un tizio con le orecchie d'asino e un cacciatore di asini. Il mistero dello zebro La parola zebra che indica l'animale a strisce bianche e nere deriva dallo spagnolo zebro, un termine che nel medio evo si riferiva a un equide selvatico che sopravviveva in Spagna e Portogallo ancora verso il XVI secolo, e della cui presenza rimangono come prova almeno 150 toponimi che si riferiscono al zebro.  C'e' stato grande dibattito per capire cosa fosse lo zebro, perche' molti ipotizzavano si trattasse dell'ultima popolazione residua di asini idruntini. In alternativa, poteva trattarsi di un antenato della sorraia, uno strano cavallo semiselvatico di cui non si capiscono le parentele, un onagro introdotto dagli arabi o semplicemente un cavallo o asino domestico rinselvatichito. Esistono solo due descrizioni del zebro, di cui una, sorprendentemente (per me che non so niente di letteratura medioevale) e' di Brunetto Latini che, nel 1265, scrisse: E' una descrizione piuttosto precisa di un asino selvatico, con la sua stria vertebrale e le orecchie lunghe. Nores e coautori (2015), che analizzano tutte le possibilita' sopra citate, escludono un E. hemionus portato dagli arabi, primo perche' non ci sono dati archeologici che ne facciano menzione, al contrario di ricci algerini e dromedari, secondo perche' i primi riferimenti medioevali all'animale sono temporalmente sbagliati rispetto alla dominazione araba. Fuori uno. Le altre tre ipotesi restano invece aperte. Crees &amp; Turvey tuttavia tendono a escludere la possibilita' di un asino idruntino rimasto in Spagna sino al XVI secolo, in quanto tutti i resti iberici medioevali di zebro sinora analizzati si sono rivelati muli o asini domestici e nessuno ha retto la prova del DNA. Nores e coautori dissentono e dicono che non si spiegano i 150 toponimi e tutti i vari riferimenti storici accumulati nel tempo, le descrizioni. Inoltre, dicono, il fatto che i pochi resti analizzati non fossero idruntini non significa che gli idruntini non ci fossero, e sperano tanto tanto che prima o poi i fatti gli daranno ragione. Non impossibile, del resto, in quanto l'enigmatica sorraia, un cavallo selvatico che non si capisce bene cos'e' ma il cui DNA si trova nei mustang americani, e' stata scoperta solo nel 1920. E chissa', magari in qualche forra irraggiungibile dell'Armenia vive ancora un piccolo branco di asini idruntini, che spera tanto di non essere mai trovato. Alcune referenze consultate Bennett, E. A., Champlot, S., Peters, J., Arbuckle, B. S., Guimaraes, S., Pruvost, M., ... &amp; Kuehn, R. (2017). Taming the late Quaternary phylogeography of the Eurasiatic wild ass through ancient and modern DNA. PloS one, 12(4), e0174216. Boscato, P., &amp; Crezzini, J. (2012). Middle–Upper Palaeolithic transition in Southern Italy: Uluzzian macromammals from Grotta del Cavallo (Apulia). Quaternary international, 252, 90-98. Crees, J. J., &amp; Turvey, S. T. (2014). Holocene extinction dynamics of Equus hydruntinus, a late-surviving European megafaunal mammal. Quaternary Science Reviews, 91, 16-29. De Lorentiis, P. (1933). Grotta Romanelli. Stazione paleolitica in Terra d’Otranto. Rinascita Salentina, a, 1, 77-87. Geigl, E. M., &amp; Grange, T. (2012). Eurasian wild asses in time and space: Morphological versus genetic diversity. Annals of Anatomy-Anatomischer Anzeiger, 194(1), 88-102. Nores, C., Muñiz, A. M., Rodríguez, L. L., Bennett, E. A., &amp; Geigl, E. M. (2015). The Iberian zebro: what kind of a beast was it?. Anthropozoologica, 50(1), 21-32. Sardella, R., Mazzini, I., Giustini, F., Mecozzi, B., Brilli, M., Iurino, D. A., ... &amp; Tucci, S. (2018). Grotta romanelli (Southern italy, apulia): leGacieS and iSSueS in excavatinG a key Site for the pleiStocene of the mediterranean. Rivista Italiana di Paleontologia e Stratigrafia (Research In Paleontology and Stratigraphy), 124(2). Sommer, R. S., Benecke, N., Lõugas, L., Nelle, O., &amp; Schmölcke, U. (2011). Holocene survival of the wild horse in Europe: a matter of open landscape?. Journal of Quaternary Science, 26(8), 805-812."},
{"title": "Sette brevi spiegoni semplici", "text": "Chi scrive questo blog, come tutti noi, a volte legge sui social cose che le fanno cadere le ginocchia. Cerca quindi di ridurre l'entropia dell'universo con lo stesso entusiasmo e impegno di chi svuota il mare con la vaschetta vuota del gelato. Il metodo è semplice: lancio spiegoni dentro bottiglie nel Mare Magno della collettiva miseria umana di Facebook, sperando e non sperando che qualcuno trovi il mio telencefalo sull'isola dove ha fatto naufragio. Raccolgo qui alcuni degli spiegoni di argomento biologico. La biodiversità spiegata semplice Spiegare la biodiversità è difficile, anche se è un concetto semplice. Molti scienziati si pongono lo stesso problema. Posso provare a dire la mia. Immaginiamo due isole, una in cui ci sono quattro specie (A), e una in cui ce ne sono cento (B), a parità di condizioni e dimensioni. Diciamo che in quella in cui ce ne sono quattro Giove Pluvio ha appena fatto piazza pulita perché non digerisce la peperonata ed era di cattivo umore. Sull'isola B le cento specie competono per le risorse ferocemente, si industriano per trovare sempre nuove nicchie, si adattano e fanno un po' come i napoletani (senza offesa, sono meridionale anche io), si ingegnano per campare. Sull'isola delle quattro specie invece c'è molta meno competizione, dopo un po' sono abituati alla coesistenza, ma prego commendatore, facci lei, diciamo che si rilassano come se vivessero ad Arcore. Giove Pluvio a quel punto mangia un'altra peperonata e manda un uragano sia su A che su B, violentissimo, che allaga e distrugge. Diciamo che si estinguono metà delle specie. Su B i 50 napoletani sopravvissuti riprendono a sgomitarsi, evolversi, e adattarsi al nuovo ambiente, mentre su A ora ci sono solo due milanesi di Arcore, che non sanno bene come fare senza le altre due specie che erano parte del loro ecosistema, specialmente se si sono estinti il giardiniere e l'autista. Siccome sono in difficoltà' per via del cambiamento ambientale gli arriva anche un virus, che fa estinguere una delle due specie. Avendo perso, per dire, l'impollinatore principale, l'ecosistema collassa e si ha il deserto. Oppure, prima che questo accada, a quel punto arrivano probabilmente i napoletani dall'altra isola, e si riparte. L'evoluzione spiegata semplice Non vince quello più forte ma quello più figo. E quello più figo è quello più di moda.Immaginiamo una popolazione di Woody Allen in grado di clonarsi molto velocemente, che si nutre di critici cinematografici adoranti. Nello stesso ambiente c'è anche una piccola popolazione di fratelli (e sorelle) Vanzina, che si nutre di cinepanettoni e si riproduce lentamente in modo sessuato. Le due popolazioni sono stabili. Un brutto giorno pero' arriva Netflix a scombinare gli equilibri. Una piccola percentuale di critici cinematografici e' anche hipster e decide di darsi in pasto a Netflix per provare la novità, sottraendo in questo modo critiche adoranti ai Woody Allen, che cominciano a patire. Una sorella Vanzina, una un po' sfigata che trova pochi cinepanettoni, si accorge di Netflix e decide di provare a vedere se contiene cinepanettoni seriali da mangiare, e la cosa ha successo. La vanzina scopre che meno è più, che è meglio una serie televisiva un po' alla volta che un intero film tutto insieme e si riproduce con successo. I suoi eredi Vanzina, in tutto identici agli altri Vanzina, hanno un gusto acquisito per i panettoni piccoli e molti e nel tempo si creano due popolazioni: quelli da panettone cinematografico e quelli da panettone seriale, che non competono tra loro. E i Woody Allen? I critici cinematografici hanno scoperto su Netflix cibi molto vari di cui alcuni degnamente accettabili per loro, tipo The Big Bang Theory e pian piano la quantità di cibo per i Woody cloni e' diminuita. Siccome sono tutti uguali e tutti in competizione tra loro questo provoca un crollo della popolazione, che viene ora confinata in una nicchia con i pochi critici rimasti fedeli, ma rischia di estinguersi nel tempo. Ora nell'ambiente c'è una popolazione in più, quella Vanzina che si nutre di Netflix, e che vista l'offerta si diversifica molto, andando a occupare strane nicchie come quella dei Vanzina che si nutrono di Stranger Things, e la storia continua sino al prossimo intruso: un singolo evento ha provocato piccole modifiche che nel tempo hanno sconvolto l'ecosistema, causando estinzioni e creando nuove specie. La domesticazione spiegata semplice La domesticazione è quando prendi un animale selvatico o una pianta dal sapore non c'è male e lo coltivi o allevi. Generazione dopo generazione, i tuoi figli, i tuoi bis nipoti e tutta la fila dei tuoi discendenti faranno riprodurre solo gli esemplari più saporiti o comunque con le caratteristiche che preferisci. Questo processo si chiama selezione artificiale e differisce dal quella naturale perché sei tu che fai la selezione e non l'ambiente, e questo richiede centinaia di anni. Dopo tante generazioni riesci a fissare le caratteristiche che ti piacciono e ne perdi altre tipiche del selvatico. E' possibile che questa selezione non favorisca la sopravvivenza in natura, come è accaduto per i canarini e i criceti. Inoltre la domesticazione ha ridotto le dimensioni del cervello dei gatti domestici rispetto alla controparte selvatica e così pure per i cani e altre specie (1). Anche noi siamo domesticati rispetto ai Neanderthal. Non ci sono dati sull'intelligenza delle zucchine selvatiche ma per certo avevano le spine. Alla fine crei una nuova razza o varietà, molto diversa da quella selvatica, ma ci son voluti secoli per fare in modo che la nuova razza ti sopporti. Quindi un animale selvatico che sta in casa non è addomesticato, è solo prigioniero. Un falco usato per la falconeria non è addomesticato. Un geco allevato da poche generazioni per la pet trade è ancora selvatico. Il  leone dello zoo, povera bestia, è solo un animale sfruttato e privato dei suoi diritti. Un ibrido selvatico x domestico non è un animale addomesticato, metà dei suoi geni desidera strapparti la faccia. L'empatia spiegata semplice L'empatia è quella cosa per cui ti dispiace se un'altra creatura soffre. E' una caratteristica che hanno tutti i mammiferi e gli uccelli, chi più, chi meno, in base al loro grado di socialità. Noi umani siamo una specie super sociale e abbiamo molta empatia. Ma se non te ne frega niente del gattino investito con le budella da fuori, del gufo incatenato da tutta la vita con le zampe distrutte, del macaco tenuto in isolamento al buio per tutta la vita, non è che non sei un essere umano, sei solo un umano che purtroppo manca di empatia, succede, ahimè. Se invece ti vanti sui social di quanto manchi di empatia e di quanto del benessere delle altre specie non te ne può fregare niente sei solo un po' stronzo/a. Le razze umane spiegate semplici Non esistono. Siamo come la rogna e ci espandiamo ovunque, continuando a rimescolarci nel frattempo. La differenza tra gli individui è maggiore della differenza tra le popolazioni. Questo vuol dire che tra te di Belluno che leggi e un nigeriano c'è probabilmente meno differenza che tra te e il leghista della porta accanto, e te lo auguro di cuore. Abbiamo 25.000 geni attivi, più tonnellate di DNA spazzatura che in realtà pare che qualcosa la faccia. Per cambiare colore alla pelle basta una variante di uno dei 25000 geni. Invece  per essere in grado di accettare (o non accettare) il prossimo si devono probabilmente attivare (o non attivare) decine di geni differenti, ma troppo pochi perche' si parli di Homo xenophobus. E comunque si tratta di una caratteristica molto variabile distribuita globalmente, perchè dipende dalla cultura più che dai geni. Di conseguenza, persino i razzisti che vogliono vedere i bambini africani affogati nel Mediterraneo ce li dobbiamo tenere nel pool genetico della specie umana, perchè le razze umane non esistono. Il riscaldamento globale spiegato semplice Il clima e il tempo meteorologico sono due cose diverse. Se oggi nevica non è che non c'è il riscaldamento globale è solo che il clima si valuta su medie annue e non se oggi piove. Quindi una persona di solito non se ne accorge, ci vogliono dati presi ogni giorno anno dopo anno. L'orso polare non lo sa se c'è il riscaldamento globale e non ve lo può spiegare. Tutto quello che l'orso polare sa è se ci sono foche sul ghiaccio e oggi può mangiare, oppure no. E per esserci foche sul ghiaccio ci deve essere il ghiaccio. Ma siccome le temperature medie annue salgono, ogni anno c'è un pochino meno ghiaccio e quindi meno foche e quindi meno orsi. E anche meno ghiacciai sulle Alpi, quindi gli altoatesini dovrebbero essere protetti in Lista Rossa. Erano milioni di anni che non faceva così caldo. Ci sono stati momenti in cui la terra era più calda ma mai così dal Miocene, neanche negli altri periodi interglaciali come questo. La terra si scalda perché emettiamo gas serra a ritmi rapidissimi. La vita sulla terra non si estinguerà, ma gli orsi polari si, e probabilmente anche noi (altoatesini compresi). Quindi tutto sommato la cosa ci riguarda anche se non viviamo al polo. L'omeopatia spiegata semplice C'e' un motivo molto pratico per cui l'omeopatia non funziona, e per cui i detrattori di questa \"cura\" alternativa vi dicono che vi stanno vendendo acqua. Utilizzo il sodio per questo esempio perchè la particella di sodio che soffre di solitudine ha rubato i nostri cuori. I chimici sanno che in 23 grammi di sodio puro ci sono, atomo più, atomo meno, 600.000 miliardi di miliardi di simpatiche particelle di sodio, tutte ammassate insieme, una bella folla. Se sciolgo questi 23 grammi in un litro di acqua distillata ottengo una soluzione a titolo noto, cioè so quante particelle ci sono dentro. Ora prendo 100 ml di questa soluzione e li sciolgo in 900 ml di acqua, faccio quello che in chimica si chiama diluizione uno a dieci, cioè dieci volte meno concentrata: se avessi avuto dieci particelle all'inizio, ora ne avrei una sola. Ottengo una soluzione con un decimo delle particelle iniziali, cioè 60.000 miliardi di miliardi. Ripeto l'operazione altre 23 volte e i calcoli mi dicono che dopo 24 volte in tutto è rimasta la particella dell'acqua Lete, quella che chiede \"c'e' nessuno?\", tutta sola soletta. Gli omeopati questa la chiamano CH12, 12 diluizioni uno a cento (C sta per cento), o 24 diluizioni uno a dieci. Diluisco ancora uno a dieci, e ho una probabilità su dieci di pescare la particella solitaria, le altre nove fiale conterranno solo acqua. A CH13 ho una probabilità su 100, con 99 fiale con sola acqua e una con una sola particella. A CH20 ho una probabilità su un miliardo che ci sia la particella di sodio, mentre il resto delle 999.999.999 fialette conterrà acqua pura. A CH30 non ne parliamo proprio.Ma diciamo che sia vero che l'acqua ha memoria, cioè ricorda di essere stata a contatto col sodio, anche se non è chiaro come facciano due atomi di idrogeno e uno di ossigeno (H2O) ad avere memoria. Diciamo che il contatto col sodio ha modificato in qualche modo qualche bosone dell'acqua (la scienza ha dimostrato che ciò non accade e chi lo diceva sappiamo che aveva imbrogliato volutamente). Se l'acqua ricorda il sodio, allora ricorda anche l'urea della pipi di cui magari era parte, e ricorda anche la tossina di lombrico di cui era parte, o il glifosato di cui era parte... insomma, se l'acqua viene modificata, qualunque cosa la tocchi la modifica, non solo la nostra amica particella di sodio. Sicuri di volervi curare con l'omeopatia? (1) Kruska, D., 1988. Mammalian domestication and its effect on brain structure and behavior. In Intelligence and evolutionary biology (pp. 211-250). Springer, Berlin, Heidelberg."},
{"title": "The Y factor - Parte 1:  Stiamo perdendo il cromosoma Y, che ne sara' dei maschi?", "text": "Quando una creatura nasce ci si aspetta dalla suddetta che sia maschio o femmina, salvo qualche stralunato rotifero bdelloideo che si rifiuta caparbiamente di far sesso da un centinaio di milioni di anni, perche' non ci sono maschi. Ci sono prevalentemente due modi per stabilire il sesso di un individuo: uno per via ambientale (ESD, Environmental Sex Determination) e uno per via genetica (GSD, Genotypic Sex Determination). Questo non andra' naturalmente a influire sulle sue preferenze sessuali. Stabilire per via ambientale se un individuo sara' maschio o femmina richiede fantasia. Ci sono infatti infiniti modi in cui l'ambiente puo' decidere se sarai maschio o femmina. Tra i miei esempi preferiti c'e' la Bonellia viridis, un verme verde e velenoso le cui larve nascono indifferenziate: se la larva tocca il suolo, lontano da altre Bonellie, diventa femmina. Se invece tocca la proboscide di una femmina si sviluppa in un piccolo maschio parassitico, mascolinizzato da una tossina detta bonellina, la stessa che le femmine usano anche per cacciare e avvelenare il prossimo. Se il contatto pero' e' breve, diventano individui \"intersesso\", con grado di mascolinizzazione che dipende dalla durata del contatto con la femmina. Per non farsi mancare niente, il sesso di alcuni individui (il 17% circa) e' invece geneticamente determinato. Un' altra mia favorita e' Crepidula fornicata, un nome che e' tutto un programma. Questi parenti delle chiocciole che sembrano patelle hanno larve indifferenziate. Quando e' ora le larve, natanti, vanno sistemarsi in cima a un mucchio di altre Crepidule impilate le une sulle altre. L'individuo di sotto e' sempre una femmina; gli individui giovani appena giunti in cima alla Grande Ammucchiata maturano invece come maschi e producono spermatozoi che corrono verso le femmine sul fondo, sperando di arrivare primi. Un maschio anziano e grosso quasi al fondo della pila, dopo essere stato padre di migliaia di giovani crepidule, vince alla fine la gara e si trasforma in femmina, perche' mater semper certa est. Se una larva, per qualunque motivo, non riesce a impilarsi su una preesistente ammucchiata, si attacca al substrato, diventa maschio per un breve periodo, quindi matura in femmina, dove attirera' altre larve che diventeranno maschi, originando un'altra pila. Tutto questo complicato balletto dei sessi viene chiamato ermafroditismo protrandro, e sinora il cardinal Bagnasco non ha trovato nulla da ridire sul sistema. Poi naturalmente c'e' la determinazione ambientale del sesso in base alla temperatura alla quale si sviluppano le uova  Da Crain e Guillette (1997), modificato. Il progenitore comune di tutti i vertebrati terrestri, nel Paleozoico, era cosi', i suoi \"bambini\" nascevano maschi o femmine in base alla temperatura. Questo meccanismo si e' mantenuto in alcuni vertebrati: tutti i coccodrilli, molte tartarughe marine, alcune lucertole, alcuni anfibi, alcuni pesci. Tutti gli altri hanno invece preferito affidare l'annoso problema alla genetica. Tutti noi vertebrati abbiamo i cromosomi in coppie, di cui un membro della coppia ereditato dal padre, l'altro dalla madre. Questo fa si che se per caso su un cromosoma c'e' un gene difettoso, ce ne sara' almeno uno buono sull'altro cromosoma, e questo in molti casi puo' addirittura sistemare il difetto genetico, quindi e' una cosa positiva avere i cromosomi uguali a due a due. Quasi tutti gli animali hanno quindi i cromosomi in numero pari, noi umani ne abbiamo 46, gli scimpanze' 48, gli scoiattoli 40, le anaconde 36, gli ululoni 24 etc. Ora, 300 milioni di anni fa un rettile mammalomorfo (una creatura pelosa che probabilmente partoriva (e forse allattava) i propri piccoli, ma per tutto il resto era un rettile, anatomicamente parlando), nacque per caso con una mutazione su un cromosoma. Uno di quei freak baciati dalla fortuna, o almeno dall'evoluzione. Questo cromosoma portava il gene SRY, che da' l'avvio allo sviluppo dei testicoli nell'embrione in modo indipendente dalla temperatura: oggi i vertebrati non sono come le Crepidule e il sesso si decide quasi sempre a livello di embrione e di geni. La mutazione era tale che chi ereditava questo gene era maschio, full stop, la temperatura da quel momento in poi diventava irrilevante, e questo e' bene in una creatura vivipara che sta considerando di acquisire una temperatura costante intorno ai 37-38 gradi, quindi il gene ebbe successo e si tramando'.  Accanto a questo gene RSY si spostarono altri geni utili  alla mascolinizzazione, sullo stesso cromosoma. Per esempio quelli della spermiogenesi, cosi' importanti che si son duplicati almeno quattro volte. Infatti, è più funzionale che questi geni stiano tutti insieme quando i cromosomi si rimescolano durante la formazione dei gameti, per non rischiare di avere individui maschi con tratti femminili e viceversa Il cromosoma con le mutazioni nel tempo si andava differenziando sempre piu' dal suo omologo della coppia, ed ecco che nel Paleozoico nacquero, a partire da due cromosomi qualunque (autosomi), i cromosomi sessuali X e Y. Dei nostri 46 cromosomi, quindi, 44 fanno altro, mentre X e Y sono speciali e sono chiamati cromosomi sessuali. Questo processo di selezione di due cromosomi sessuali e' cosi' funzionale che nel corso dell'evoluzione dei vertebrati e' avvenuto molte volte, partendo da coppie diverse di cromosomi. Negli uccelli, per esempio, le femmine hanno due cromosomi sessuali differenti, chiamati Z e W, i maschi ne hanno due uguali, ZZ. Quindi il sesso di un pulcino (o di un varano di Komodo, o di un boa, o di un dragone barbuto) e' determinato dalla madre secondo il seguente meccanismo:  Ora, l'avere un cromosoma differente che indichi il sesso dell'individuo, e su cui sono concentrati geni per la mascolinizzazione, a quanto pare fa ci comodo, visto che la maggior parte dei vertebrati ha optato per questa strategia. Il problema e' che X e Y, o Z e W, sono differenti tra loro. Di conseguenza se c'e' un difetto su un cromosoma X c'e' possibilita' di riparare il problema, nel corso delle generazioni, nelle femmine XX. Pazienza per i maschi che infatti sono daltonici ed emofiliaci. Ma se l'errore e' sul cromosoma Y non ci sono speranze di riparare il difetto, perche' non c'e' un omologo e quando i cromosomi si scambiano pezzi tra loro (un processo noto come \"ricombinazione\") Y se ne sta nel suo angoletto, unito solo da un'estremita' a X, e non scambia figurine con nessuno. Se i geni per la mascolinizzazione vengono ereditati di padre in figlio in un blocco solo, è più facile che le mutazioni si trasmettano nel corso delle generazioni (il rimesolamento serve proprio a minimizzare gli inconvenienti di questo tipo). Di conseguenza, si sono avute nel tempo derive genetiche e perdita di geni per insufficiente selezione, e fu cosi’ che nel tempo il povero cromosoma Y divento' un cromosoma “degradato”, e la stessa cosa è capitata a quello W. Ciononostante, l’Y è riuscito a catturare qualche gene qua e là dagli altri cromosomi, ma non in numero sufficiente. Nell’uomo sull’Y restano solo settantadue geni attivi, ma tra i suoi cinquantanove milioni di basi si è accumulata nel frattempo anche un sacco di spazzatura (quello che gli scienziati chiamano junk DNA). Si calcola che sul cromosoma Y umano resti solo circa il 3 per cento dei 1438 geni che si stima avesse trecento milioni di anni fa, all’alba dei rettili mammalomorfi. Ed ecco la mappa del cromosoma Y umano, coi geni rimanenti:  Che succedera' nel corso dell'evoluzione? Riusciremo a conservare il cromosoma Y (e W) o lo perderemo completamente? E se lo perdiamo completamente, che ne sara' del gene della mascolinizzazione SRY? Lo scopriremo (forse), nella prossima puntata. Segue: The Y factor - parte seconda: Le famiglie omogenitoriali sono davvero contro natura? Questo post si basa sul mio intervento al Darwin Day di Milano del 19 Febbraio 2016 \"The X factor:  stiamo perdendo il cromosoma y, che ne sara' dei maschi?\" E' ispirato (con tagli, variazioni e integrazioni) a un capitolo de \"Il coccodrillo come fa\", a un post precedente e a miei interessi scientifici personali. Alcune referenze consultate Jaccarini, V., Agius, L., Schembri, P. J., &amp; Rizzo, M. (1983). Sex determination and larval sexual interaction in Bonellia viridis Rolando (Echiura: Bonelliidae). Journal of Experimental Marine Biology and Ecology,66(1), 25-40. Proestou, D. A., Goldsmith, M. R., &amp; Twombly, S. (2008). Patterns of male reproductive success in Crepidula fornicata provide new insight for sex allocation and optimal sex change. The Biological Bulletin, 214(2), 194-202. Crain, D. A., Guillette Jr, L. J., Rooney, A. A., &amp; Pickford, D. B. (1997). Alterations in steroidogenesis in alligators (Alligator mississippiensis) exposed naturally and experimentally to environmental contaminants.Environmental health perspectives, 105(5), 528."},
{"title": "The Y factor – parte seconda: Le famiglie omogenitoriali sono davvero contro natura?", "text": "\"E’ stato un bel regalo all’Italia avere impedito che due persone dello stesso sesso, cui lo impedisce la natura, avessero la possibilità di avere un figlio. Abbiamo impedito una rivoluzione contro natura\", ci dice in ministro degli interni Angelino Alfano, felice di aver bloccato i punti del disegno di legge Cirinna' che riguardavano, tra le altre cose, \"ciò che [secondo Alfano] non è permesso in natura\", ovvero l'allevamento di bambini da parte di coppie dello stesso sesso. Non e' interesse di questo blog, che tratta di zoologia, entrare in un dibattito politico. Preme pero' chiedere a chi ci governa di fare altrettanto, ovvero non mescolare la politica e le idee preconcette personali con la zoologia, molestando quest'ultima e \"la Natura\" senza conoscere cio' di cui si parla. Non e' neanche interesse di questo blog (e di questa blogger) fare uno spiegone su cosa e' permesso e su cosa non e' permesso dalla natura, sulla base delle leggi della chimica e della fisica. Alcuni necessari presupposti sulla teoria della determinazione del sesso, tuttavia, li trovate qui nella prima parte, teorica ma non seria, di questo post. Vi dice come si determina il sesso di un individuo, cosa sono i cromosomi sessuali, e perche' tutti (inclusi Alfano, Gasparri, Renzi e il cagnolino Dudu') stanno perdendo il cromosoma Y, quello importante per la mascolinizzazione. Ci limiteremo qui a qualche esempio per evidenziare come due vertebrati dello stesso sesso cromosomico possano metter su famiglia (se previsto dalla loro biologia), procreare e allevare figli, e che quindi non solo non c'e' nulla in questo contrario alla \"Natura\", ma potrebbe in un lontano futuro anche essere il normale corso della nostra evoluzione.  Il primo esempio riguarda un lucertolone australiano chiamato Pogona vitticeps, in arte dragone barbuto. Sono rettili allevati frequentemente come animali da compagnia e quindi e' facile imbattersi in loro anche in Europa. I maschi sono leggermente diversi dalle femmine e quindi facilmente riconoscibili. Ad esempio hanno la \"barba\" piu' pronunciata, sebbene anche le femmine siano barbute, il che probabilmente per qualcuno gia' depone male a proposito dell'essere \"contro natura\". Un recente studio apparso su Nature ci dice che i dragoni barbuti possono raccontarcela lunga su come si cambia sesso, o meglio ancora su come un maschio \"transessuale\" possa generare figli con un altro maschio e deporre anche piu' uova di una femmina. Questi lucertoloni hanno cromosomi sessuali diversi dai nostri : le femmine sono ZW e i maschi ZZ (per dettagli vedi qui nella prima parte del post). Lo studio ha analizzato 131 dragoni selvatici provenienti dall'outback australiano e ha scoperto che, tra questi, 11 sembravano femmine ma erano geneticamente maschi, cioe' avevano i cromosomi ZZ. Portando in laboratorio i dragoni \"trans\" (letteralmente delle Drag-Queen) e facendoli accoppiare con dei normali maschi ZZ si e' visto che le Drag-queen barbute, geneticamente maschi, non solo avevano figli ma anzi deponevano circa il doppio delle uova di una femmina normale ZW. I draghetti erano, naturalmente tutti ZZ, ma erano maschi e femmine: gli embrioni nelle uova incubate a temperatura piu' bassa erano maschi, quelli incubati ad alte temperatura erano femmine. Era quindi sparito il cromosoma W (l'equivalente del nostro Y) dalla progenie, ma non maschi e femmine, che e' un concetto embriologicamente relativo. L’ellobio di montagna (Ellobius lutescens) è un piccolo roditore russo della stessa famiglia delle arvicole e dei criceti che sfida qualunque certezza biologica. (Fotocredit)Innanzitutto, la timida creaturina scavatrice ha solo diciassette cromosomi, un numero bizzarro considerando che è dispari, di solito il numero di cromosomi degli animali è pari, in modo da poterli dimezzare durante la formazione di cellule uovo e spermatozoi. In secondo luogo, l’ellobio non solo non ha un cromosoma Y, ma neanche il gene SRY della mascolinizzazione. Sia i maschi che le femmine sono XO, cioè hanno un solo cromosoma sessuale, X, avendo perso Y nel corso dell’evoluzione. Non è ancora ben chiaro come venga determinato il sesso, ma i maschi ci sono, per cui l’SRY non è così indispensabile per lo sviluppo testicolare come si pensava. Geneticamente questi topini sono tutti femmina, ma nessuno impedisce loro di metter su famiglia e riprodursi allegramente. D’altro canto, Ellobius tancrei, una specie simile che vive nelle steppe dell'asia centrale, è XX/XX: anche loro sono tutte femmine genetiche (con un numero variabile di cromosomi che va da trentadue a cinquantaquattro, per un meccanismo di traslocazione robertsoniana). In questa specie il cromosoma Y è stato rimpiazzato da un secondo cromosoma X, e il gene SRY è ancora latitante. I maschi ci sono, ma sono femmine mascolinizzate in modo misterioso durante la fase embrionale, quindi sono femmine che sembrano maschi. Le madri sono premurose e sopratuttto molto prolifiche, partoriscono 3-7 topolini a distanza di 35 giorni da ogni parto, da aprile a settembre, a riprova che non e' importante il sesso genetico di chi genera, ma come vengono accuditi i figli, che in questo caso sono svezzati a due mesi e sessualmente maturi a tre. Tokudaia osimensis (2n=25) e Tokudaia tokunoshimensis (2n=45) sono due topi spinosi giapponesi, poco conosciuti, e anche loro sono XO come l'ellobio di montagna (che, ricordo, e' un'arvicola e non un topo). La perdita del cromosoma Y, che trasforma tutti gli individui in femmine genetiche (anche se non fenotipiche), e' avvenuta molte volte indipendentemente in gruppi di animali differenti, segnale di una tendenza che sembra costante. I lemming non si suicidano per davvero, a meno che non ci sia un operatore cinematografico a farli saltare giù da una scogliera, ma in compenso hanno forti propensioni a far suicidare i genetisti perché il loro sistema di determinazione del sesso è folle. Le femmine del lemming dei boschi (Myopus schisticolor) possono essere o XX o XY, la sex ratio in questa specie è 1:3 in favore delle femmine (75 per cento femmine, 25 per cento maschi) e alcune femmine hanno solo figlie femmine e nessun figlio maschio. I maschi sono invece normalmente XY. La spiegazione di questo strano fenomeno è da ricercarsi in un gene mutato sul cromosoma X, che annulla completamente l’effetto della presenza del cromosoma Y. Di conseguenza, gli individui portatori del gene mutato sono tutte femmine indipendentemente dalla presenza o meno del cromosoma Y, quindi sono maschi genetici che sembrano femmine, e che fanno figli prevalentemente femmina. Siccome la formazione delle cellule uovo nelle femmine con cromosoma X mutante è complicata, questi topini hanno un bel po’ di anomalie cromosomiche: ci sono, per esempio, i lemming XXY, che sono dei maschi sterili; quelli X*XY col gene mutato, che possono essere maschi sterili, femmine fertili o ermafroditi veri; e infine ci sono quelli X*YY, che sono femmine fertili, e così pure XO e X*O. Quando si accoppiano, 'ndo cojo, cojo. I topini del genere sudamericano Akodon, invece, hanno il problema opposto, ovvero un cromosoma Y non funzionale (Y*) se vi è presente un gene mutato, per cui gli individui XY* sembrano femmine, che si accoppiano con maschi normali. Esempi come questi ce ne sono molti e sono particolarmente abbondanti tra i roditori in quanto questi, vivendo poco e generando molti figli, sono in grado di evolversi e adattarsi velocemente anche in presenza di mutazioni potenzialmente deleterie.  Akodon cursor Questi esempi ci forniscono la prova che qualcosa stia davvero succedendo al povero cromosoma Y, che sembra davvero, almeno nei mammiferi, avere la tendenza a scomparire. L'evoluzione tuttavia e' imprevedibile e forse l’Y non scomparirà mai del tutto, oppure scomparira' e tornera' a partire da una differente coppia di autosomi. Non lo sappiamo. Quel che pero' sappiamo e' che non importa quali cromosomi sessuali hai, per allevare bene i tuoi figli: i geni per occuparsi della prole, si dimostra, non sono sul cromosoma X o Y, e nessuno dovrebbe essere in grado di decidere a priori \"cosa e' contro natura\"."},
{"title": "Xylella: un nuovo, micidiale vettore?", "text": "Stando alla letteratura scientifica e alle conferme datemi dai ricercatori dell'Universita' di Bari, la sputacchina, l'insetto cicadellide Philaenus spumarius, sembra essere al momento l'unico vettore della temibile Xylella fastidiosa varieta' CoDiRo, il batterio responsabile del disseccamento rapido degli olivi che sta mettendo in ginocchio l'agricoltura salentina. Visto il quadro, la presenza di un unico vettore e' quasi confortante. Ma se la situazione stesse cambiando? Sembra infatti che la sputacchina stia mutando molto velocemente, sotto l'influsso di pressioni ambientali enormi come la monocoltura dell'olivo, il terreno desertificato e l'uso eccessivo di fitofarmaci, pesticidi come ad esempio l'erbicida Roundup passato alla ribalta per i suoi potenziali effetti sull'ambiente. E' ben noto che mutate condizioni ambientali possono contribuire ad accelerare fenomeni di microevoluzione selezionando geni piu' adatti al nuovo ambiente, e portando cosi' alla speciazione. Da ricerche ancora non pubblicate sembrerebbe sia proprio quello che sta succedendo alla sputacchina. Mi sono recata ieri a incontrare la ricercatrice americana Olga Santomonte Queeny, entomologa agraria e visiting professor del California Institute of General Studies all'universita' di Lecce.  Mi ha mostrato quello che, secondo quanto mi dice, potrebbe essere un fenomeno preoccupante e che non bisognerebbe sottovalutare: una sputacchina mutante. L'insetto e' dotato di ben otto (invece che sei) zampe, che pare le conferiscano un vantaggio ad aggrapparsi agli olivi nel ventoso paesaggio salentino, e di uno stiletto piu' lungo che succhia piu' linfa, necessario in un ambiente soleggiato come quello salentino. Dispone inoltre di setole particolari per proteggersi dalla salsedine marina. Non ci sono ancora dati certi, mi spiega la dottoressa Santomonte con un pesante accento degli Stati Uniti del sud, ma e' possibile che questa maggiore efficienza succhiatrice si traduca in una maggiore capacita' di trasmettere xylella, che vive nei vasi xylematici degli olivi. Non e' chiaro tuttavia, mi spiega ancora, se queste mutazioni siano dovute alla semplice pressione evolutiva o se siano l'effetto di un qualche mutageno. Secondo la ricercatrice, l'esposizione delle uova della sputacchina a un'eccessiva dose di Roundup, potrebbe aver causato una mutazione in uno dei geni Hox dell'insetto, responsabili della struttura del piano corporeo, ma sarebbe necessario confermare in laboratorio questa ipotesi. Il sequenziamento parziale del DNA dell'insetto indica al momento una mutazione nel gene Apr-1, responsabile della sensibilita' ad alcune tossine degli escrementi bovini, e di un tratto non codificante nel cromosoma W. Se confermate, queste mutazioni potrebbero portare a una distanza genetica dalla comune sputacchina superiore allo 0.25, e sottendere quindi l'esistenza di una nuova specie o sottospecie, momentaneamente indicata come Philaenus spumarius nandupopui. \"Non abbiamo ancora pubblicato i dati\", mi spiega la ricercatrice, \"nel timore che si scateni la caccia alla sputacchina a otto zampe. Stiamo valutando in laboratorio possibili rimedi mirati contro questo mutante. Abbiamo notato ad esempio che l'esposizione ad alcune particolari vibrazioni ne danneggia le uova e le ninfe ai primi instar. Stiamo quindi sottoponendo in laboratorio le uova a vibrazioni di vario tipo per studiarne gli effetti. Al momento, le vibrazioni sonore indotte dal ragamuffin sembrano essere quelle piu' efficienti\". Dopo xylella, insomma, ora ci mancava anche la sputacchina mutante a minare il bellissimo paesaggio naturale salentino"},
{"title": "Odontoiatria per priapulidi", "text": "I priapulidi sono un poco conosciuto gruppo di animali marini che sembrano, povere bestie, peni con i denti, e bisognerebbe essere ciechi per non capire perche' si chiamano priapulidi. Se soffrano anche di priapismo non saprei, dipende penso dalla specie, dato che sono lunghi da mezzo millimetro a 40 centimetri. A dispetto del loro aspetto  ambiguo, si tratta di micidiali predatori dalle antichissime origini. Il primo priapulide noto risale al Cambriano, 500 milioni di anni fa, e fu trovato nella famosissima cava di Burgess, il primo sito mai individuato in grado di aprirci una finestra sulla vita sulla terra di mezzo miliardo di anni fa. L’animale in questione si chiamava Ottoia prolifica, era lungo circa 8 centimetri ed era gia’ in tutto e per tutto simile ai priapulidi moderni. Ovvero aveva la forma di un pisello di un cilindro segmentato con una proboscide a un'estremita'.  Una ricostruzione in 3D di Ottoia, il primo priapulide noto. Fonte La caratteristica piu’ saliente di questi vermi e’ infatti la loro proboscide retrattile, grande anche un terzo del corpo e ricoperta di dentini che servono a “grattugiare” vive le prede, di solito animali lenti come policheti. Quando la preda viene afferrata la proboscide si ritrae in dentro come un calzino rovesciato, portando i denti a contatto con la sfortunata cena. All’interno il priapulide e’ costituito da una cavita’ riempita da un liquido rosa per via di un pigmento respiratorio, di un apparato digerente semplice e di un cordone nervoso. Esternamente invece il corpo e’ suddiviso in anelli e rivestito da una cuticola rigida, per cui con la crescita questi vermi, come gli insetti, devono fare la muta. Sono animali a sessi separati ma non e' chiaro come avviene la fecondazione. Se e' interna, non lo voglio sapere.  Priapulus caudatus. Fonte Classificare i priapulidi non e’ semplice, specialmente nei fossili, ma viene in aiuto una caratteristica inaspettata: i denti sono diversi da specie a specie, per cui e’ stato recentemente creato un database di denti di priapulidi che permetta una veloce identificazione semplicemente col confronto anatomico. In molti casi i denti sono tutto quello che resta di questi animali, e quindi questo e’ un grande aiuto per i paleontologi. “Nell’insieme”, dice il Dr. Martin Smith, autore di questo database, il nostro studio ci ha permesso di compilare un “manuale per dentisti” che aiutera’ i paleontologi a riconoscere una varieta’ di denti preservati negli strati fossili”. Brrrrr.  I denti di Ottoia. Fonte Non e’ facile trovare questi animali, che vivono sepolti nei sedimenti in una cavita’ tubolare a forma di U, e al momento se ne conoscono solo 16 specie viventi. In Mediterraneo ve ne sono pero’ ben quattro specie, ad esempio Maccabeus tentaculatus in Adriatico e Tubiluchus troglodytes, scoperto solo una quindicina di anni fa nella grotta del Ciolo, nel Salento. Chissa’ che con il nuovo manuale di odontoiatria priapulide non si riescano a identificare ancora nuove specie."},
{"title": "Zoo, gorilla e conservazione. Forse e' tempo di cambiare", "text": "Nel 1895 lo zoo di Cincinnati ospitava qualche decina di mammiferi, qualche centinaio di uccelli, e un centinaio di Sioux. Si, avete letto bene: al posto dei gorilla, c'erano i nativi americani della popolazione Sicangu Sioux, che fruttarono allo zoo, prossimo alla bancarotta, $ 25.000 in tre mesi. Il direttore dello zoo li trovo' disperati, dopo che erano stati sfruttati da un Wild West Show, a cui avevano aderito perche' ridotti alla fame, dato che i loro bisonti erano scomparsi sotto i colpi delle carabine. Tre mesi di pasti gratis in cambio di star li nel recinto dello zoo era meglio che morire di fame. Il successo in termini di pubblico fu cosi' grande che l'anno successivo altri 89 Sioux furono esibiti. Fortunatamente, nessun bambino di quattro anni cadde nel loro recinto  in quel periodo.  Un Sioux dell'etnia Cree esibito come attrattiva allo zoo di Cincinnati nel 1896. Fonte Lo zoo di Cincinnati, tuttavia, non era il solo a esibire esseri umani: tra il 1870  e l'inizio del 1900 era pratica comune per molti zoo, soprattutto europei esibire, in mezzo agli animali esotici, anche etnie umane che venivano considerate curiosita', come gli inuit, i samoani, i nubiani e in un caso una donna koi-san dai pruriginosi caratteri sessuali secondari leggermente differenti. Questi esseri umani venivano visti un po' un gradino sotto rispetto agli europei nella scala evolutiva, una specie di anello di congiunzione tra noi e gli altri primati, e quindi era accettabile esibirli allo zoo, dove li si poteva ammirare e ci si stupiva dei loro costumi (o, in alcuni casi, dell'assenza dei medesimi). Parigi, Amburgo, Anversa, Barcellona, Londra, New York ed, ebbene si, anche Milano, hanno esibito persone di altre etnie come noi oggi facciamo coi leoni, con le zebre, e coi primati superiori come gorilla, scimpanze' e bonobo, i nostri cugini piu' prossimi. Non lo facciamo piu'. Dopo il 1930 e, sopratuttto, dopo la seconda guerra mondiale, la sensibilita' e' cambiata. Abbiamo capito molte cose e ora ci sembra un'esecrabile bestialita' esibire una donna koi-san o una famiglia di inuit (che morirono tutti di varicella in Germania, perche' all'epoca non c'era la vaccinazione). La cosa desterebbe riprovazione e condanna in tutte le societa' oggigiorno, e i social si solleverebbero sino a esplodere. Tuttavia, gli zoo esibiscono ancora creature con cui condividiamo sino al 98% del DNA: tutti i principali zoo del mondo ospitano gorilla, scimpanze', bonobo e oranghi, tutti animali  con un'architettura mentale e un'intelligenza comparabile alla nostra, che si sono coevoluti con i nostri antenati per milioni di anni e che giocano, sognano, cacciano, si vogliono bene e forse hanno addirittura un senso metafisico di spiritualita'. Creature dall'intelligenza acuta e profonda ma spesso imperscrutabile per noi, chiuse in recinti piccoli, a volte di solo cemento, sotto lo sguardo curioso e spesso invadente di milioni di umani, per tutta la vita. Il vento sta cambiando, e tra qualche decennio ci  sembrera' probabilmente una barbarie aver esibito in uno zoo questi animali cosi' come ora ci sembra una barbarie aver esibito gli inuit allo zoo di Amburgo. La morale e' in continua mutazione, evolviamo concetti differenti adattandoli a epoche differenti. I romani facevano gli spettacoli coi gladiatori e coi cristiani (ma nessuno menziona mai i leoni, povere bestie, tenuti in condizioni spaventose per i criteri moderni). Nel medioevo facevano girare gli orsi ballerini, ma non e' che i benandanti friulani processati dall'inquisizione se la passassero tanto meglio. Nella belle epoque mettevano i nubiani allo zoo di Parigi. Nell'epoca moderna teniamo in gabbia i primati superiori, anche se ci scandalizziamo del trattamento che i cinesi infliggono agli orsi. Passera' anche questa, col tempo, e forse ce ne vergogneremo un po'. Nel frattempo, occorre gestire queste creature, che certamente non possono essere prese da uno zoo e rilasciate in una foresta del Congo, dopo essere nate in cattivita' ed essere state allevate da esseri umani. Non lo apprezzerebbero piu' di quanto lo apprezzereste voi, se foste rilasciati da una prigione per essere \"liberati\" nudi, senza cellulare e carte di credito, in una foresta della Rift Valley da dove proviene la nostra specie. Durereste pochissimo, e anche loro. In un mondo ideale, i grandi primati dovrebbero essere spostati dagli zoo e ospitati in apposite strutture dove continuare dignitosamente la propria esistenza, come successo a Sandra, la trentenne orangutan dello zoo di Buenos Aires, a cui un tribunale ha garantito lo stato di \"persona non umana\", e il giovamento di godere dei diritti umani  come ad esempio la liberta', dato che condivide con noi il 97% del DNA. Nata in cattivita' in uno zoo tedesco e spostata in Argentina in tenera eta', Sandra non puo' tornare in Borneo, ma ora puo' sicuramente godersi una tranquilla vecchiaia in un bel parco, lontano da sguardi indiscreti. La cosa non vale naturalmente solo per gli zoo, ma per tutte quelle situazioni dove i grandi primati sono trattati come \"oggetti\" e non come soggetti di diritti basilari.  Questo video mostra la reazione di un gruppo di scimpanze' rilasciati  in un santuario, dopo essere vissuti trent'anni in un istituto di ricerca per la sperimentazione sull'HIV. Sfortunatamente molti furono catturati da cuccioli dallo stato selvatico e le loro madri uccise per sottrarglieli. Non si discute certamente in questa sede la necessita' della sperimentazione sugli animali, sfortunatamente in molti casi ancora indispensabile, ma fa piacere sapere che pian piano anche in quel campo le cose, e sopratutto i modi, cambiano. Ci si auspica che i grandi primati, tutti a rischio di estinzione, vengano presto esclusi dalla lista delle cavie di laboratorio. Pian piano, la nostra sensibilita' cambia e non c'e' bisogno di distruggere i laboratori per questo, cosi' come nessuno zoo e' stato distrutto per far si che gli esseri umani non vi venissero esibiti. Sono altre le strade da percorrere per la variazione dell'etica e del rispetto, e molte sono inaspettate. Il grosso problema e' che le strutture di riabilitazione costano, solo quella per ospitare gli scimpanze' del video e' costata 3 milioni di euro, a cui ci sono di aggiungere i costi di gestione e i salari degli operatori per tutta la durata della vita degli scimpanze', supponendo che non siano in gradi di riprodursi. Sarebbe utopico, e soprattutto incredibilmente stupido, mettersi a urlare che gli animali debbano essere liberati dagli zoo. Dove vanno? A spese di chi? Possiamo permetterci a stento di ospitare le famiglie dei rifugiati, sarebbe accettabile investire tanti soldi all'improvviso per creare santuari per gli animali degli zoo? Non e' una questione di benaltrismo, ma di risorse limitate, ahime'. In Italia gli zoo sono spesso (ma non sempre) gestiti dallo stato, mentre in nord Europa sono fondamentalmente delle ONLUS che devono far quadrare i bilanci, e a questi si aggiungono naturalmente gli zoo privati. In pratica quindi gli animali devono far profitto e i gorilla devono \"guadagnarsi la pagnotta\". Per brutto che possa sembrare, nel caso dei gorilla in particolare la situazione non ha molte vie di uscita. In natura il loro numero e' in calo costante, soprattutto per via della situazione politica in Africa che rende la loro conservazione in situ difficile e rischiosa anche per gli esseri umani. Gli zoo garantiscono di ospitare una popolazione che offra la minima variabilita' genetica necessaria per evitare la consanguineita': dovessero i gorilla africani estinguersi tutti, rimane comunque un pool genetico da cui attingere per le reintroduzioni in natura e ripartire da zero, come e' avvenuto per l'orice del deserto, per il cavallo di Przevalski o per il cervo d'acqua cinese. I santuari costano troppo, quindi se altro manca al momento l'unica possibilita' e' far pagare un biglietto agli umani, con cui mantenere in piedi la struttura, ovvero lo zoo. Triste, possiamo protestare quanto vogliamo, ma cosi' stanno le cose, la sopravvivenza dei nostri parenti \"poveri\" e' oramai del tutto integrata nella nostra politica ed economia, almeno sino a che non si riuscira' a dare una svolta alla situazione. Ma sinche' siamo in questa fase di transizione bisogna fare i conti con la realta'. Battere i piedi per terra e smettere di respirare fino a diventare blu per protesta non sorve passati i cinque anni di eta'. Se quindi il destino di questi animali e' legato al nostro, si puo' comunque, anzi si deve, fare in modo che questi animali vivano in condizioni meno degradanti possibili.  Tutta la storia del bambino e del gorilla allo zoo di Cincinnati dimostra in effetti che di strada da percorrere ce n'e'. In breve la storia e' questa: un bambino di quattro anni sfugge al controllo dei genitori, cade nel fossato con acqua che circonda il recinto dei gorilla, viene trovato da Harambe, un giovane silverback, che confuso alternativamente assume posture di difesa nei confronti del bambino e lo trascina per una caviglia nel fossato. Le autorita' dello zoo decidono che la cosa piu' sicura per il bambino e' uccidere il gorilla, Harambe viene soppresso con un colpo di fucile, e il bambino ne esce illeso. Nessun lieto fine per una delle specie di mammifero piu' a rischio di estinzione, lieto fine per un rappresentante di una specie invasiva che quota sette miliardi di individui. Si poteva agire diversamente? A quel punto probabilmente no, se si voleva la certezza che il bambino ne uscisse incolume. Se il bambino fosse stato ucciso dal gorilla probabilmente lo zoo avrebbe dovuto chiudere per un lungo periodo, causando problemi sia a tutti gli altri animali sia al personale. Probabilmente Harambe non gli avrebbe torto un capello, ma il direttore non se l'e' sentita di rischiare. Un anestetico su un animale cosi' grande agisce lentamente, avrebbe potuto innervosire il gorilla che anche involontariamente avrebbe potuto far del male al bambino, ad esempio cadendogli sopra. Il web e la polizia biasimano i genitori del bambino ma secondo me gli unici, veri responsabili sono due: il direttore dello zoo e il responsabile della sicurezza. Ecco una mappa del recinto dei gorilla (fonte)  Come si vede, il pubblico osserva i gorilla da una balconata decorata con dei cespugli. Troppo bassi per dare un senso di privacy ai gorilla, ma abbastanza lussureggianti per dare un senso di \"solidita\" inesistente a un bambino che si arrampicasse sul parapetto. E anche un ottimo appiglio per qualunque malato di mente, suicida, adoratore del dio gorilla, terminator di grandi scimmie e cosi' via che volesse saltare i circa tre metri di profondita' (ricordiamo che malgrado la prospettiva il salto e' abbastanza basso che il bambino non ha riportato lesioni per la caduta.  I gorilla sono alla merce' di qualunque tiratore di fionda, lanciatore di lattine, gattara preoccupata che i gorilla non siano nutriti a sufficienza e cosi' via, e i fatti dimostrano che quella balconata non e' sicura neanche per il pubblico. Se il bambino fosse caduto testa in avanti sarebbe morto. Nessuna rete di sicurezza protegge i gorilla dagli psicopatici e il pubblico dalla propria assoluta stupidita'. Ciononostante, lo zoo ha gia' riaperto senza nessuna modifica strutturale, come se nulla fosse successo. Mi sembra un fatto gravissimo. Uno splendido rappresentante (geneticamente parlando) di una specie a gravissimo rischio di estinzione viene soppresso malgrado sia dubbio che la cosa fosse realmente necessaria, la specie perde diversita' genetica (siamo praticamente al punto in cui anche il genoma di un individuo fa la differenza), e nessuna misura si prende per cui questo non possa ripetersi. Una pallottola e via, the show must go on, chissenefrega della conservazione. Ma non era quello lo scopo degli zoo moderni? Capisco la necessita' di riaprire il resto dello zoo per quel famoso profitto che tiene in piedi la baracca, ma quel recinto dimostrato di avere pecche ed e' criminale non prendere provvedimenti. Questo non toglie che i genitori del bambino siano degli irresponsabili a cui nulla importa del resto del mondo (la madre del bambino non ha rilasciato _alcuna_ intervista in cui si dichiara dispiaciuta per la perdita della vita del gorilla a causa della stupidita' sua e dell'indisciplinatezza di suo figlio). Le autorita' dello zoo hanno pero' il dovere morale e materiale di proteggere gli animali che ospitano da potenziali pericoli. e non l'hanno fatto. Sono quindi secondo me in prima persona responsabili di quel che e' successo e, quel che e' peggio, per minimizzare la propria responsabilita' affibbiano tutta la colpa alla famiglia (irresponsabile) che ha pagato il biglietto per lo show. A questo si aggiunga che e' davvero difficile dire come sarebbe terminata la vicenda senza l'intervento dei tiratori scelti. Non sono una primatologa, ma Frans de Waal lo e', e anche lui si dichiara molto dubbioso dell'epilogo della storia. In questa situazione, l'unica cosa davvero possibile e' la prevenzione degli incidenti, anche con continue esercitazioni del personale. Se i responsabili ne non sono capaci, dovrebbero assumersi le proprie colpe e andarsene a casa. Piuttosto che lanciare inutili petizioni sull'onda dell'emozione, io ne farei partire una per licenziare il direttore dello zoo e il responsabile della sicurezza. Perche' Harambe era mio cugino e avrebbe avuto diritto a un'esistenza dignitosa."},
{"title": "Il bambino col secchiello (Puer attila)", "text": "Il Bambino col Secchiello (Puer attila) e' un primate classificato come \"least concern\" dalla IUCN, ma in realta' di \"concern\" ne offre parecchio, considerata la sua peculiare etologia. La specie  in estate migra sulle scogliere e sulle spiagge munito del suo organo di raccolta, il secchiello. Trattandosi di una specie opportunista, il Puer attila preda tutto quello che si muove: granchiolini (la sua specie preferita), pesciolini, meduse, patelle, polpi, ricci di mare, oloturie, a volte aiutato dai membri piu' anziani della specie, aiutanti al nido non piu' nell'eta' giusta per predare col secchiello, ma molto malinconici del loro glorioso passato di predatori. I Puer attila piu' organizzati sono a volte muniti anche di retino. Al sorgere del sole il Bambino col Secchiello si sposta verso la battigia, dove incomincia instancabile la sua opera di raccolta. Una volta catturata una preda, la ripone poco delicatamente nel secchiello, che riempie opportunamente di acqua marina fangosa, di acqua della fontanina o, in alcuni casi, di acqua naturale oligominerale. Sedata la preda in questo modo, comincia la parte sociale della sua etologia. Con sordi richiami gutturali polifonici il Puer attila chiama a raccolta i conspecifici per mostrare loro la preda. La vittima piu' pericolosa, come una tracina o una medusa, fa guadagnare al primate status sociale nel branco,  e gli permette di camminare gongolando per la battigia mostrando la preda agli esemplari di sesso opposto per vincerne l'ammirazione.  Fonte Verso l'ora di pranzo il secchiello e' a volte pieno di infelici creature e il Puer attila e' pronto a passare alla seconda parte della giornata, che consiste nel lasciare il secchiello sotto il sole per ore, mentre l'acqua si riscalda lentamente. In alcuni casi le specie piu' pregiate come le meduse vengono sepolte ancora vive sotto la sabbia bollente, probabilmente per consumo successivo come fanno gli scoiattoli. Verso il tramonto il Puer attila si ricorda del secchiello e va a vedere lo stato delle sue prede. Se le creature sono morte le ributta in acqua con disgusto, e il giorno dopo ricomincia la sua infaticabile opera di pulizia etnica. Se sono invece ancora moribonde se le porta nel suo rifugio, dove gongola anche due giorni mentre le osserva morire lentamente. Io ero una Puer attila parziale, nel senso che non ho mai catturato animali, ma se ne trovavo di vivi  li mettevo in piccoli contenitori per osservarli, illusa che si sarebbero salvati. Nessuno mi ha mai detto come girava il mondo, e ho dovuto aspettare l'eta' della ragione per capire. Mia nipote pero' ha me che le faccio lezioni semplici di biologia marina. Una volta  trovammo una medusa spiaggiata. La presi per l'ombrella e la ributtai in mare, spiegando cosa sono e dove si trovano le cnidocisti e il valore di ogni songolo essere vivente, anche quelli fatti al 90% di acqua. Dopo 10 minuti una mandria di Puer attila catturo' la medusa (oggettivamente malconcia) , la fece a pezzi  e la seppelli' sotto la sabbia, sotto gli sguardi orgogliosi dei genitori. Mia nipote era quasi in lacrime, mi chiedeva di intervenire e non capiva perche' non lo facessi (i genitori dei bambini coi secchielli non avrebbero gradito la lezione di biologia, tantomeno quella di vita). Se quest'estate vedete un Puer attila, potete provare ad ammansire gli istinti feroci della specie, ad esempio passando con una quad byke sul secchiello. In alternativa potete provare a capire i suoi versi gutturali e provare a comunicare con la creatura. E' fortemente sconsigliato, data la pericolosita', provare a interagire con gli esemplari anziani, che quasi certamente non vogliono gli OGM, non vaccinano i  Puer attila, cercano cibi rigorosamente biologici, ma guardano adoranti i loro rampolli torturare creature indifese, cosi' \"imparano ad amare la natura\". AGGIORNAMENTO. Ammetto che la conclusione del post e' un po' oscura, come qualcuno mi ha fatto notare. Provo a chiarire. Gli esemplari anziani di Puer attila, maturando, acquisiscono un totale disinteresse per l'ambiente in particolare e per la scienza in generale. Questo comportamento pare sia genetico, dato che accomuna vari gruppi sociali di vari livelli di istruzione. Sono loro a decorare le spiagge con mozziconi di sigaretta, bottigliette di plastica e carte del gelato, probabilmente in un tentativo di emulare gli uccelli giardinieri. Sono sempre loro a urlare a pieni polmoni se per caso un'ape entra nella tana, probabilmente come marcatura territoriale nei confronti dell'ape. E sono sempre loro a consultare Informare per resistere e siti simili a proposito di agricoltura, ogm, pesticidi, vaccini, viaggi spaziali, deriva dei continenti, cura dei tumori a base di urina e tutto quello che riguarda in generale la scienza, dato appunto che nel tempo la curiosita' scientifica manifestata da cuccioli va scemando. Con i comportamenti che ne conseguono."},
{"title": "I conti della lavandaia", "text": "Mentre pranzavo oggi mi sono immersa in un po' di calcoli aritmetici che volevo condividere con qualcuno. Non per mettervi a parte dei miei calcoli, quelli che avevo nella cistifellea, del resto, me li hanno gia' tolti, ma perche' ne ho ricevuto un'illuminazione. Mai come prima mi son resa conto di quanto gli esseri umani siano un lusso che il pianeta comincia a non potersi concedere. Siccome l'idea non ci piace, diamo la colpa ad altro, ad esempio alla \"fauna problematica\" (Cos'e'? Boh, ma ci fan su dei convegni), alla precessione degli equinozi che sarebbe la vera causa del riscaldamento, al meteo, al buco nell'ozono, qualunque cosa tranne il semplice fatto che siamo troppi. Per farla breve, mangiavo dell'anguria. Secondo Google 100 g di anguria contengono 30 kcal. Dall'anguria che stavo mangiando, pesante circa 4 kg, ne ho ricavato circa 2400 g di polpa. Questo, secondo i miei calcoli, corrisponde a 720 kcal. Ammettendo che io sia in vena di fare una dieta ipocalorica, due angurie al giorno da 4 kg ciascuna mi fornirebbero 1440 kcal.  Per nutrire tutti gli esseri umani della terra con una dieta ipocalorica occorrerebbero, quindi, 12 miliardi di angurie circa, ovvero 48 milioni di tonnellate di angurie. Al giorno. La produzione mondiale di angurie ammonta a 95 milioni di tonnellate. All'anno. E vabe' uno dice, e' per quello che non mangiamo angurie ma riso e grano, che son piu' calorici a parita' di peso. Saremo pure scesi dagli alberi per un buon motivo, alla fine. Il riso pero' fornisce 130 kcal/100 g, quindi per nutrire una persona a 1500 kcal occorrono 1.2 kg di riso, un quarto rispetto all'anguria. Parliamo di circa 2.6 miliardi di tonnellate all'anno, se tutti mangiassimo due ciotole da 600 g di riso al giorno, per buona pace del Beri Beri e delle altre deficienze alimentari. La produzione mondiale annua non arriva pero' a 400 milioni di tonnellate. Il grano e' molto piu' calorico, 100 g di farina bianca forniscono 364 kcal, ma il grano non cresce dappertutto e la sua produzione e' limitata a certe aree, e comunque ne occorrerebbero almeno un miliardo di tonnellate l'anno, cifra impensabile. Poi pero' ho fatto questo conto: Ci sono circa 10-20 kcal in 100 g di insalata. Meno nell'erba, ma le mucche sono piu' efficienti nell'estrarre calorie perche' digeriscono la cellulosa, quindi diciamo 15 kcal in media, ovvero la meta' dell'anguria. Quindi se mangiassimo tutti erba come le pecore ci servirebbero circa 10 kg di erba al giorno ciascuno, ovvero 60 milioni di tonnellate al giorno per sfamare tutti. Molto meno se mangiamo cereali o legumi,  non ho voglia di fare i conti, ma comunque parliamo di miliardi di tonnellate. Le mucche hanno bisogno invece di circa 15.000 kcal al giorno, il che fa dici volte i numeri qui sopra, 600 milioni di tonnellate d'erba al giorno. Diciamo che, se mangiassimo tutti carne, ci vorrebbe almeno una mucca all'anno ciascuno, una mucca che mangia 15.000 x 365 kcal all'anno = 5.475.000 kcal, che ricava da erba a 150 kcal per kg di erba, moltiplicato sei miliardi. Non so quanto fa in ettari di pascolo, mi sono persa (son circa 200 miliardi di tonnellate di erba), ma e' davvero tanto. Stiamo parlando di distese agricole e pastorali grandi come continenti. Sia chiaro,  non sto dicendo che non dobbiamo mangiare carne, sto dicendo che siamo troppi: per fare spazio a tutte queste infinite distese di pascoli e campi coltivati che ci occorrono, dobbiamo tagliare foreste, e perdere biodiversita', e piegare l'ambiente sino al collasso ecologico. Ed e' anche inutile avere buoni propositi come la crescita zero in un posto piccolo come l' Italia, quando in Asia tra indiani e cinesi c'e' quasi meta' della popolazione mondiale. Questo blog puo' anche parlare di animali strani, ma sino a quando esisteranno creature da raccontare? La soluzione? Non ce l'ho."},
{"title": "2016 - qualche dato che non leggerete altrove", "text": "Molti pensano che il 2016 sia stato un anno infausto. E non per la vittoria del Brexit, l'elezione di Donald Trump, l'ingerenza di Putin nella politica mondiale che e' diventata sempre piu' pressante, la mancanza di una soluzione alla guerra in Siria, la rinuncia americana ad aderire ai trattati di Parigi sull'ambiente etc etc, ma perche' sono morti diversi cantanti e attori famosi. In realta' a guardare le statistiche questo non e' affatto vero, nel 2016 non sono morte piu' celebrita' del solito. Se non ci credete, qui ci sono delle eccellenti statistiche, con grafici chiari anche a chi non parla inglese. Ma quello che conta e' la percezione, in questi tempi hipster. Quello pero' che oggi i giornali e i siti che tirano le somme non ci dicono e' cosa e' successo alle altre specie, cosa che sembra non importare a nessuno: nel 2016 e' morto David Bowie, chi se l'e' mai filato un bettong? Ma siccome questo e' il blog delle creature brutte di cui non importa niente a nessuno, eccovi qui un po' di dati. Nel 2016 la IUCN conferma o dichiara per la prima volta la perdita di 247 specie di animali e piante, contro le 10 ufficialmente dichiarate estinte nel 2015, le 47 del 2014, le 18 del 2013 e le 15 del 2012. Se il 2016 e' stato un anno di perdite, lo e' stato indubbiamente per la biodiversita' globale. Ricordiamoci pero' che in biologia si puo' affermare, ma negare l'esistenza di una specie e' una cosa molto complessa. Ci vogliono decenni di attesa dall'ultimo avvistamento prima di arrendersi, a volte ricompare una popolazione misteriosamente sfuggita ai censimenti, e comunque ci vuole anche qualcuno che si sieda (spesso gratuitamente) a fare il punto della situazione e decidere che e' arrivato il momento. La differenza rispetto agli altri anni quindi e' probabilmente che quest'anno c'e' stato piu' interesse a stimare le specie a rischio, non necessariamente che si siano estinte piu' specie, tutte nel 2016. In ogni caso, ecco qui qualche esempio La prima dell'elenco dei caduti sul campo in ordine alfabetico e' una piantina hawaiiana, Acaena exigua, una rosacea conosciuta in inglese col bel nome di liliwai, e che era endemica delle isole di Kaua'i e Maui. Nel 1957 si trovo' quello che si pensava fosse l'ultimo esemplare e per i quarant'anni successivi nessuno l'ha piu' vista, e la si riteneva estinta. Nel 1997 pero' se ne trovo' un'altra in una remota e isolata palude in una zona montana di Maui, ma e' morta nel 2000. Quest'anno si son perse le speranze di trovarne altre e la specie e' stata dichiarata estinta (confermando la precedente dichiarazione del 2003) a causa dell'introduzione dei maiali ferali alle Hawaii. (fotocredit) Melomys rubicola era un topino che viveva su Bramble Cay, un minuscolo atollo sabbioso (5 Ha) della barriera corallina australiana, nello stretto di Torres tra Australia e Nuova Guinea. Nel 1983 se ne stimavano diverse centinaia. L'ultimo individuo fu visto nel 2009 e malgrado estese ricerche nel 2014 non si e' riusciti a trovarne altri e la specie e' stata dichiarata ufficialmente estinta il 14 giugno 2016. Non e' questione da poco, poiche' l'estinzione sarebbe dovuta a un intensificarsi delle tempeste sull'atollo come conseguenza diretta dei cambiamenti climatici, che portavano ad allagamenti dell'isola e distruzione della vegetazione. In altre parole Melomys rubicola e' la prima vittima accertata e diretta del riscaldamento globale. Siccome al peggio non c'e' mai fine, nel 2008 si propose un progetto di riproduzione in cattivita' per salvare la specie finche' si era in tempo, ma la proposta fu cancellata proponendo invece azioni mai portate a termine o inadeguate. (fotocredit) Il 26 settembre 2016 si e' spento serenamente nella sua teca ai giardini botanici di Atlanta Toughie, l'ultimo esemplare di Ecnomiohyla rabborum, o raganella dei Rabb dalle zampe orlate. Le mani e i piedi erano molto grandi e sottendevano una membrana con cui la rana planava di albero in albero, come se avesse avuto quattro piccoli paracadute, anche per 9 m, cioe’ 100 volte la lunghezza dell’animale. A spostarsi di ramo in ramo era pero’ soprattutto la femmina, perche’ i maschi erano sedentari e se ne stavano tutto il giorno a far la guardia alla loro pozza d’acqua nella cavita’ di un albero. Le femmine deponevano le uova nella pozza e andavano via, lasciando il maschio a occuparsi della prole. Alla schiusa delle uova i girini staccavano e mangiavano brandelli della pelle del papa’, che si immergeva nella pozza per nutrire in questo modo stravagante i suoi piccoli. La specie fu scoperta nel 2005 ma fu subito classificata come critically endangered a causa dell’infezione del fungo Chitridio. L’ultimo canto in natura fu udito nel 2008 e l’ultima femmina mori’ in cattivita’ nel 2009, senza riprodursi. Non sappiamo che eta' avesse Toughie perche' quando fu catturato nel 2005 era gia' adulto. La specie fu descritta solo nel 2008, per essere dichiarata estinta solo otto anni dopo. Il fungo Chitridio sta decimando gli anfibi in tutto il mondo, non solo questa specie. (Fotocredit) Tra gli invertebrati, con un comunicato ufficiale dello U.S. Fish and Wildlife Service sappiamo che il 5 ottobre 2016 sono stati ufficialmente dichiarati estinti due coleotteri americani, Heterelmis stephani (Coleottero di Stephan) dell'Arizona e Pseudanophthalmus parvus (o coleottero della grotta Tatum) del Kentucky. Di entrambe le specie era noto da almeno due decadi che avrebbero avuto bisogno della protezione del governo federale per sopravvivere, ma non e' arrivata. Si trattava di due insettini minuscoli che vivevano in microhabitat ultraspecializzati e naturalmente essendo piccoli li si e' ritenuti meno importanti di un puma o di un orso. Oddio, non e' che il governo federale sia gentilissimo anche verso i grandi mammiferi, vai in prigione se tocchi una specie con protezione federale, ma puoi distruggere il resto dell'ecosistema senza grossi problemi. Questi due coleotteri erano sopravissuti ai clovis, agli indiani, ai coloni, ai cowboys, alla guerra civile, ma non alle lungaggini burocratiche, una calamita' peggiore dei meteoriti, a quanto pare. (Fotocredit) Sono state inoltre ufficialmente dichiarate estinte nel 2016 due specie di bettong. I bettong, o ratti-canguro, sono dei marsupiali grossi piu' o meno come conigli, vegetariani, ben adattati a climi aridi, con una specie che scava gallerie, l'unica a farlo tra i parenti stretti dei canguri; saltano sulle zampe posteriori come canguri se hanno fretta, ma sono anche capaci di spostarsi sulle quattro zampe. Le due specie dichiarate estinte sono Bettongia anhydra, o bettong del deserto, e Bettongia pusilla, o bettong nano di Nullarbor. Il primo e ultimo esemplare mai visto vivo di bettong del deserto risale al 1933. O meglio, non esattamente visto vivo, l'esploratore Michael Terry riporto' un cranio danneggiato di un esemplare appena ucciso nel deserto dei Tanami, nel territorio del nord in Australia. Da allora lo si e' cercato disperatamente, ma non se ne sono trovate tracce, neanche nella tradizione orale aborigena, salvo dei resti fossili in Australia orientale, per cui si pensa fosse una creatura molto elusiva che viveva a bassa densita' in un terrotorio molto vasto ma desertico. Si ritiene si sia estinto intorno agli anni '50-'60 del secolo scorso, ma e' difficile dirlo, magari non e' affatto estinto ma ci evita, oppure e' semplicemente una sottospecie di un altro bettong che vive nell'area, il boodie, ma forse non lo sapremo mai. I fatti pero' sembrano contro di lui e nel 2016 lo si e' dichiarato ufficialmente estinto. Ancora piu' elusiva e' la storia del bettong nano di Nullarbor. Nullarbor e' una enorme pianura calcarea, l' antico pavimento di un mare poco profondo, dove non c'e' acqua e non ci sono alberi (da cui il nome), la quintessenza dell'outback australiano. Il bettong nano di Nullarbor non e' mai stato visto vivo da nessuno, anzi e' stato identificato come specie solo nel 1997, sulla base di resti subfossili. Alcune evidenze portano pero' a dire che esisteva in tempi relativamente recenti, forse anche nel 1987, ma oramai lo si ritiene estinto. Non esistono foto di questi due animali, per cui inserisco la foto di un altro bettong (eastern bettong, pure lui se la passa malino, ma questo esemplare e' sazio e felice) giusto per dare un'idea. (Fotocredit) Clelia errabunda era un serpente endemico dell'isola di Saint Lucia nei Caraibi ed apparteneva all' insolito gruppo di serpenti \"cannibali\" del genere Clelia (chiamati comunemente mussurana), specializzati nel nutrirsi di altri serpenti. Era un serpente piuttosto grande e come gli altri mussurana prendeva gli altri serpenti dalla bocca, li stritolava con le spire e li ingoiava, possibilmente ancora vivi. Inclusi i temibili serpenti del genere Bothrops, delle vipere dal veleno mortale anche per l'uomo, ma a cui Clelia errabunda era immune. Questo serpente era dotato di denti rivolti all'indietro e produceva un veleno poco tossico, per cui non sono noti casi di avvelenamenti da mussurana. Una specie utilissima, quindi, ma che e' scomparsa a causa della pressione antropica sull'isola: se ne sono perse le tracce da decenni malgrado lo si sia cercato in lungo e in largo, e quest'anno e' stato ahime' dichiarato perso per sempre. Anche in questo caso, non essendoci foto, ne inserisco una di una specie simile, Clelia occipitolutea, intenta a fare quello che le piace di piu'. (Fotocredit) Tra gli uccelli, fresco fresco quest'anno ci siamo giocati con certezza l'usignolo delle canne di Guam (Acrocephalus luscinius). Guam e' una delle isole Marianne, giusto nel mezzo dell'oceano Pacifico, dove l'introduzione accidentale del serpente bruno Boiga irregularis dall'Australia ha creato un disastro ecologico senza precedenti: in assenza di predatori, i serpenti si sono riprodotti a dismisura e hanno divorato tutto quello che trovavano, trasformando Guam in un deserto verde. L'ultimo avvistamento di questo uccello risale al 1969 nella palude di Agana, dove sino all'anno prima era ritenuto \"abbondante\". La specie aveva pero' gia' sofferto moltissimo della perdita di habitat e per l'uso di pesticidi, e da quest'anno e' ufficiale che non ce ne siano piu'. (Fotocredit) Di uccelli estinti quest'anno ce ne sono forse davvero troppi. qualche altro esempio sono il Pipilo naufragus delle Bermuda, la Foudia delloni di Réunion, il \"misterioso uccello di Ulieta\", ovvero lo storno Aplonis ulietensis, Oʻahu ʻakepa (Loxops wolstenholmei), che dal nome si intuisce che era Hawaiiano,  Himatione fraithii di Laysan,  Acrocephalus astrolabii, una silvia di Mangareva molto simile all'usignolo delle canne di Guam, Acrocephalus nijoi, come sopra, ma di Aguijan, un'altra delle Marianne, Acrocephalus musae, come sopra, ma delle isole Societa', Acrocephalus yamashinae, come sopra, ma di Pagan, un'altra delle Marianne, il pigliamosche arancio minore  Pyrocephalus dubius, Zosterops semiflavus delle Marianne, Kauia Akialoa (Akialoa stejnegeri), Lanai Akialoa (Akialoa lanaiensis). Tutte specie che sono state riconosciute come tali solo dopo che si sono estinte a causa di predatori alloctoni. Lo scopo di questo post non era deprimervi, anche se temo di esserci riuscita. Dal lato delle buone notizie allora ecco un paio di grandi scoperte del 2016 Udite udite, nel 2016 abbiamo identificato una nuova specie di balena, tutta nera e lunga sette metri. Questo animale non e' mai stato visto vivo dagli scienziati, tutto quello che se ne sa e' che ogni tanto se ne spiaggia una carcassa, o un pezzo di carcassa in Giappone. Le analisi del DNA confermano che si tratta di una specie di balena coi denti nuova alla scienza, che pero' ancora non ha un nome. I balenieri giapponesi (tristemente esperti in materia sia di balene che di estinzioni), le chiamano karasu, che vuol dire corvo, per via dell'insolito colore nero. Speriamo di riuscire a vederle vive prima che i balenieri giapponesi le trasformino tutte in sushi. (Fotocredit) Nel bacino del Mekong, un'area di enorme biodiversita' che sta scomparendo in tempi spaventosamente rapidi, gli scienziati hanno identificato ben 163 nuove specie! Precisamente, 14 rettili, 11 pesci, tre mammiferi, nove anfibi e 126 piante. Tra questi, quello che piace di piu' ai media e' il tritone dei Klingon, gli alieni di Star Trek con la fronte corrugata, che vive in Thailandia. Ma se ci manca David Bowie, ora c'e' il suo serpente tra noi, Parafimbrios lao, chiamato \"Ziggy Stardust\" per via delle scaglie iridescenti sul capo. (Fotocredit) Buon 2017 a tutti, con l'augurio che il bilancio tra specie trovate e specie perse in questo nuovo anno sia finalmente tutto a favore della biodiversita'."},
{"title": "Il mistero della scimmia marina di Steller", "text": "Tra i tanti naturalisti del passato che hanno, col loro pensiero e con le loro avventure, contribuito a farci scoprire il pianeta, ce n’e’ uno che amo piu’ di tutti e di cui non mi stanco di leggere le biografie e i testi, per la drammaticita e l’intensita’ della sua vita e per l’eredita’ scientifica che ci ha lasciato, nonostante immani avversita’. Ci ha lasciato inoltre un piccolo grande mistero insoluto, che andremo a esaminare tra breve. Non e’ Darwin, che ebbe una vita incredibilmente agiata, e non e’ Wallace, che se la cavo’ meno bene, ma ebbe tra alti e bassi una vita lunga. Si tratta del naturalista tedesco Georg Wilhelm Steller, nato nel 1709 a Windsheim, in Baviera. Se non lo avete mai sentito nominare, meglio, rilassatevi e preparatevi a una storia emozionante. Appena laureato in medicina, come Darwin decise di partire per il grande viaggio della sua vita, ma le similitudini finiscono qui, perche’ il tedesco non tornera’ mai in patria. Steller era animato da un fuoco interiore che ho visto ardere solo in alcuni zoologi di campo, quelli che, pur essendo destinati dalla vita a fare un altro mestiere, il pasticcere, l’imprenditore, il contabile, non riescono a non passare tutto il proprio tempo libero, e buona parte del tempo non libero, nei campi alla ricerca disperatissima di animali (o piante) da osservare. Credo che ci si nasca, cosi’, e’ una vocazione. Steller voleva, doveva fare il naturalista, voleva viaggiare e voleva diventare ricco e famoso, ma non come molti di noi, che lo dicono e basta: lui lo pianifico’ a tavolino, era la sua guerra personale con la vita, arrivare a tutto questo o morire nel tentativo. Questa premessa e’ essenziale per capire la sua personalita’, e per capire che quando Steller dice di aver visto una scimmia marina, io gli credo. Sulla fiducia, perche’ osservare il mondo naturale era quello che voleva e quello che sapeva fare meglio. Aggregandosi a dei soldati che tornavano in Russia il giovane Steller riusci’ ad arrivare, senza un soldo in tasca, a San Pietroburgo, dormendo nei portoni e mangiando quel che poteva. Aveva bisogno di un mentore ricco, ed ebbe l’unico colpo di fortuna della sua vita: l’incontro fortuito con Theophan Prokopocitch (foto da Wiki), arcivescovo di Novgorod, l’autorita’ ecclesiastica piu’ elevata in Russia, nell’orto botanico. Il giovane tedesco affamato colpi’ l’ecclesiastico perche’ per comunicare usava il latino, che parlava in modo fluente. Steller fu subito assunto come medico personale di sua eminenza e ricevette una lettera di raccomandazione per entrare all’accademia delle scienze. Lo scopo del viaggio in Russia era infatti trovare il modo di aggregarsi alla seconda missione esplorativa del capitano Bering, quello dell’omonimo stretto, finalizzata a capire quanto il continente americano distasse dalla Russia e a esplorarlo. Nel 1734 se volevi scoprire nuove specie di animali e piante andavi in America. Gli inglesi e i francesi ci andavano dall’Atlantico, ma Steller aveva scelto la via lunga, che passava dalla Siberia. Per farla breve Steller riusci’, con nel mezzo un matrimonio infelice, a farsi mandare in Kamchatka dall’accademia delle Scienze, dove Bering preparava la sua missione per salpare dalla Kamchatka verso l’Alaska, e si rese subito simpatico come un mal di denti agli altri naturalisti della spedizione, come Gmelin, e de la Croyere: viaggiava attraverso la Siberia anziche’ in un vagone chiuso con champagne, servitori e vasellame raffinato, come avrebbe fatto qualunque accademico russo o tedesco degno di rispetto, da solo con un calessino e si preparava da solo i pasti usando sempre lo stesso piatto, che poi lavava da se’. E i vestiti, ma professore, ha visto i suoi vestiti? Crede di essere un Cosacco? Puzza anche un po’... Nel 1741 Steller parte come medico e naturalista della spedizione a bordo della San Pietro insieme a Bering, anzi, ne condivide proprio la cabina, ma di nuovo, a bordo non lo amano. Un po’ perche’ era un nerd con un brutto carattere, un po’ perche’ andava dai marinai a spiegargli come dovevano navigare. Se pensate che sia una cosa inventata su Facebook l’essere esperti da Google, sappiate che Steller era di molto avanti ai suoi tempi, piu’ o meno in tutto. Comunque poveraccio spesso aveva ragione, aveva letto i resoconti di viaggio di altri naturalisti e guardava i segni e cercava di interpretarli, ma questo lo rendeva ancora piu’ antipatico. Dopo dieci anni di preparativi, la spedizione rimase in Alaska 10 ore, il tempo di fare scorta d’acqua, nonostante le vibrate proteste di Steller, cortesemente invitato da Bering a “riportare immediatamente il culo a bordo, o lo avrebbe lasciato a terra”. Il viaggio di ritorno avvenne costeggiando l’arco di isole che delimita il mare di Bering e, lungo le Aleutine, Steller ebbe modo di osservare molti mammiferi marini, foche di varie specie, leoni marini, lontre marine, piu’ tanti uccelli come l’aquila marina di steller, la ghiandaia di Steller, l’edredone di Steller etc., che lui descrive minuziosamente. In piu’, quando la nave naufraga sull’isola di Bering e l’equipaggio, piagato dallo scorbuto, resta mesi a terra sopravvivendo come puo’, Steller ha modo di osservare una misteriosa creatura, l’enorme vacca marina di Steller, di cui conosciamo l’esistenza, la descrizione, la biologia e l’aspetto grazie unicamente agli appunti e alle osservazioni precise del naturalista tedesco, poiche’ questi animali si estinsero 30 anni dopo, letteralmente divorati dai balenieri che arrivavano sull’isola in cerca delle pellicce delle lontre marine. Insomma, avrete capito che Steller ha osservato e descritto, nel corso di questo viaggio, oltre una dozzina di nuove specie di animali e anche diverse piante, che le sue descrizioni sono precise, accurate e affidabili, poiche’ ne abbiamo molti riscontri. C’e’ solo una creatura descritta da Steller che non abbiamo idea di cosa fosse: la scimmia di mare. Dal 4 al 9 agosto 1741 Steller, mentre la nave passa non distante dall’isola di Kodiak, vede “callorini dell’Alaska” (chiamate in inglese fur seals, “foche da pelliccia”), foche, lontre marine, leoni marini e focene. Eccetto le vacche marine, vede praticamente in fila l'intero dispiegamento di mammiferi marini del nord Pacifico, li sa indentificare e distinguere. Ma il 10 agosto “vedemmo un animale molto strano e nuovo, di cui scrivero’ una descrizione, avendolo osservato per due intere ore”. Steller quindi lo ha osservato bene e a lungo ed e’ certo non si tratti di uno dei mammiferi precedenti. “L’animale era lungo circa due elle (l’elle tedesca era 53-65 cm, quella russa 84 cm). La testa sembrava quella di un cane, con le orecchie appuntite ed erette, e sul labbro superiore e inferiore, da ambo i lati, pendevano vibrisse che gli davano l’aspetto di un cinese. Gli occhi erano grandi. Il corpo era allungato, rotondo e grasso, ma diventava gradualmente piu’ sottile verso la coda; la pelle era fittamente ricoperta di peli, grigi sulla schiena, bianco-rossicci sulla pancia, ma in acqua sembrava essere completamente rosso o color mucca. La coda, provvista di pinne, era divisa in due parti, con la pinna superiore due volte piu’ lunga di quella inferiore, come negli squali. Non fui poco stupito del fatto che non riuscii a scorgere ne’ arti anteriori come nei [mammiferi] marini anfibi, ne’ pinne al loro posto”. Cosa ha visto Steller? Il particolare piu’ inquietante e’ la mancanza degli arti anteriori. Si potrebbe supporre che si sia sbagliato, che non li abbia visti, ma e’ dura da credere: Steller la scimmia marina l’ha guardata proprio bene. “Per oltre due ore rimase con la nave, guardandoci, uno dopo l’altro, come ammirata. Di tanto in tanto si avvicinava, spesso era cosi’ vicina che avrebbe potuto essere toccata con un palo, ma appena ci avvicinavamo si allontanava di nuovo. Si sollevava fuori dall’acqua sino a due terzi della lunghezza, come un essere umano, e spesso rimaneva in quella posizione per diversi minuti. Dopo che ci ebbe osservati per almeno mezz’ora, si precipito’ come una freccia sotto la nave per riemergere dall’altro lato, ma subito passo’ di nuovo sotto la nave riapparendo nella posizione originale. Ripete’ questa manovra su e giu’ almeno una trentina di volte. Quando questo animale scorse una delle larghe alghe americane, lunga 3-4 fathom (5.4-7.3 m), cava alla base come una bottiglia, ma piu’ sottile verso l’apice, come una fiala, si precipito’ verso di essa, la prese in bocca e nuoto’ verso la nave, e fece numerosi trucchi da giocoliere, tanto che non si sarebbe potuto chiedere nulla di piu’ comico a una scimmia. Di tanto in tanto ne mordeva via un pezzo e lo mangiava. L’animale, ci dice Steller, sfugge a due tentativi di colpirlo con un fucile, scomparendo la seconda volta. “Comunque”, aggiunge, “fu visto in momenti differenti in differenti zone del mare”. Non esiste alcun animale noto che si avvicini a questa descrizione, anche vagamente. Una lontra marina focomelica non ha le orecchie a punta, e non ha la coda come quella di un pinnipede. Un giovane callorino focomelico? Steller li aveva visti sino al giorno prima, avrebbe saputo distinguerlo, e comunque sarebbe affogato senza arti anteriori. Del resto, se non avessimo gli scheletri delle vacche marine prenderemmo Steller per pazzo. Noi sappiamo che erano sirenidi, come il lamantino e il dugongo, ma Steller ci dice che questi animali mancavano delle mani, e gli scheletri lo confermano. Il braccio finiva tronco, con un moncherino, niente zoccoli, dita, pinne o altro. E’ cosi’ anomalo che alcuni musei mettevano delle mani posticce agli scheletri, temendo avessero perso le dita nel trasporto, ma niente, le vacche marine avevano il braccio che finiva in un moncherino. Le scimmie marine neanche quello. Dalla descrizione sembra un animale molto agile in acqua, evidentemente gli bastava la propulsione della grande coda. Non sono a conoscenza di mammiferi che abbiano perso gli arti anteriori, ma neanche di mammiferi che abbiano perduto del tutto le mani, a dire la verita’. Un solo avvistamento di una bestia cosi’ improbabile, tuttavia, sarebbe stata una disgrazia. La vacca marina e il cormorano di steller si estinsero poco dopo la loro scoperta, perche’ il mare di Bering era frequentato da gente molto poco raccomandabile, come i cacciatori russi di pellicce, che mangiavano tutto quello che non era commerciabile. Si temeva quindi che l’estinzione fosse il destino subito anche dalla scimmia marina, sino al 1965. In quell’anno Miles e Beryl Smeeton, una coppia di viaggiatori professionisti che circumnavigava il pianeta a bordo della checchia Tzu Hang, insieme alla figlia e a un amico, erano in prossimita’ di Atka, una delle Aleutine, non lontano dalle isole Semidi dove avvenne l’avvistamento di Steller. A un certo punto Clio, la figlia, scorse una creatura “delle dimensioni di una pecora”, con pelo giallo rossiccio e sale e pepe che galleggiava sulla superficie del mare. Aveva gli occhi vicini, quindi non come quelli di una foca, e la testa somigliava a quella di un cane, secondo Clio. L’amico, Henry Combe, disse che “aveva una faccia come quella di un terrier tibetano (uno shi-tzu), con baffoni spioventi da cinese”. All’avvicinarsi della barca la creatura si immerse ondulando lentamente e scomparve sotto la barca. Nessuno noto’ arti o pinne, anche se l’osservazione duro’ 10-15 secondi in tutto, ma i testimoni escludono si trattasse di una foca o di una lontra marina (rarissime nel 1965 perche' i russi le avevano portate praticamente all'estinzione, la specie oggi si sta riprendendo grazie al ritrovamento fortuito di una popolazione sopravissuta allo sterminio). Dalla descrizione non sembrano esserci dubbi sull’analogia tra la creatura osservata da Steller e quella osservata dagli Smeeton. Steller, da uomo di scienza qual era, senza un reperto non si azzardo’ neanche a fare una descrizione tassonomica. Si limita a dire che gli ricordava una illustrazione vista su un libro del naturalista svizzero Conrad Gessner, Icones animalium (1;153), del 1560, che Gessner chiama Simia marina. L’illustrazione (qui di fianco), nettamente provvista di pinne e sprovvista di orecchie appuntite, fu disegnata da un corrispondente di Gessner che viveva a Dresda, il medico Johann Kentmann, sulla base della descrizione di un anonimo danese. Perche’ a Steller sia tornata alla mente quell’illustrazione non e’ chiaro, considerando che sembra molto differente: forse a causa della vivacita’ dell’animale, che faceva “trucchetti da scimmia”? Non lo sapremo mai. A novembre del 1741 la San Pietro fece naufragio sull’isola di Bering, Steller perse molti dei suoi reperti americani, il capitano Bering mori’ di scorbuto e forse di complicazioni cardiache e anche molti marinai morirono, piagati dallo scorbuto. Steller, in anticipo di 12 anni sullo scopritore ufficiale dello scorbuto come mancanza di vitamina C (James Lind), riusci’ a cavarsela bene, perche’ aveva capito che occorrevano vegetali freschi e crudi, soprattutto frutta, per rimediare ai disastri dello scorbuto, e si era ingozzato di “salmonberries”, una delle piante da lui scoperte in Alaska. L’intuizione non era tutta farina del suo sacco, gliel’avevano detto i Kamchadi, perche’ lui, orrore orrore, considerava le popolazioni indigene come persone, le rispettava e ascoltava quello che avevano da dirgli, a differenza di molti naturalisti del suo tempo. Riusci’ in questo modo a rimettere in piedi circa i due terzi dell’equipaggio della San Pietro, ma non ad avere il merito della scoperta, che rimase nascosta nel suo diario, sepolto in un archivio di san Pietroburgo sino all’inizio del XX secolo. Come in un telefilm di MacGyver, quando l’equipaggio si fu ristabilito smonto’ pezzo su pezzo la San Pietro e la ricostrui’ piu’ piccola, per percorrere le 20 miglia marine che separano l’isola di Bering dalla Kamchatka. Con suo enorme dolore, per far spazio alle preziose pelli di lontra marina Steller dovette lasciare tanti reperti che lui aveva diligentemente messo insieme, inclusa una pelle con scheletro completo di vacca marina, che oggi varrebbe cifre inestimabili. Arrivato finalmente in Kamchatka, Steller fu accusato di aver cospirato contro i russi in una rivolta dei nativi, che si erano ribellati per il trattamento inumano ricevuto. Si dovette avviare verso San Pietroburgo, fu prosciolto a Irkusk dall’accusa ma poco dopo arrestato di nuovo, e mori’ da solo, in viaggio verso San Pietroburgo, a 38 anni, per una febbre (forse polmonite). La sua tomba fu profanata e infine portata via durante la piena di un fiume. Non solo di lui non ci resta neanche un’immagine, ma la maggior parte dei suoi scritti, di cui sappiamo l’esistenza poiche’ Steller occasionalmente li cita, sono andati persi. Non sapremo forse mai cos’e’ una scimmia marina, ma quante altre creature Steller ha osservato e descritto, la cui descrizione giace sepolta negli smisurati archivi dell’Accademia delle scienze, senza che a nessuno importi cercarli? Se sono riuscita a fare appassionare di Steller anche voi, ecco un po' di Bibliografia Innanzi tutto il suo diario, da cui ho tradotto i passi sulla scimmia marina: http://www.sup.org/books/title/?id=3113 Poi una buona biografia scritta da un naturalista negli anni '60: https://books.google.co.uk/books/about/W... Poi la biografia \"ufficiale\", basata sulla edizione del diario di Steller curata da Pallas, scritta nel 1936 http://onlinebooks.library.upenn.edu/web... Poi ci sono i libri scritti di suo pugno http://digitalcommons.unl.edu/cgi/viewco... E poi di biografie di Steller ce ne sono infinite..."},
{"title": "Grandi opportunità", "text": "Il modo di raccontare I fatti, si sa, cambia le prospettive e a volte l’essenza delle cose, anche senza bisogno di scomodare la “post-truth reality”, come si dice adesso, o “balla galattica”, come si diceva prima di Trump. Guardare le cose da una prospettiva diversa aiuta infatti a vedere cose che sfuggono nel modo di pensare “mainstream”. Questo post e’ un’applicazione di questo principio. La storia che voglio raccontarvi e’ cominciata per me l’estate scorsa (2016), quando un giorno il direttore del National Geographic Italia si e’ manifestato come la Madonna di Lourdes alle pastorelle e mi ha chiesto se avevo voglia di fare un lavoro che aveva in mente: partendo dal lavoro del fotografo americano Joel Sartore, che nel suo Photo Ark project ha come scopo nella vita di fotografare tutte le specie in via di estinzione, dovevo descrivere e commentare alcune di queste foto, creando un’enciclopedia delle specie a rischio. Circa 500 specie delle 6000 fotografate da Sartore. Tempi di consegna: circa domani, dopodomani massimo. Trasfitta dalla luce emanata dal Direttore nella sua Epifania ho accettato con gioia, e ne son venuti fuori gli otto volumi degli Animali da salvare, un lavoro che per me e’ stato davvero interessante e mi ha insegnato un sacco di cose. Naturalmente ho consegnato tutti i testi con un lieve ritardo, circa tre mesi. Sino ad allora per me l’estinzione delle specie era stata una cosa che si, c’era, ma era un problema altrui e non mi ero mai soffermata a riflettere sull’entita’ del fenomeno. Le lunghe notti davanti al portatile, mentre con la mente vagavo nelle foreste dell’ex Indocina alla ricerca dello speroniere di Palawan o del presbite dell’Hatinh neanche fossi Arrigo Bottego, mi hanno pero’ portata a riflettere. Oggigiorno evoluzionisti ed ecologi non si parlano molto, e si rischia di perdere di vista la visione integrale del quadro. Charles Darwin, che invece il quadro ce l’aveva completo davanti agli occhi, scriveva tuttavia nella famosissima conclusione dell’ Origine delle specie: “these elaborately constructed forms, so different from each other, and dependent on each other in so complex a manner, have all been produced by laws acting around us” [Queste forme costruite in modo elaborato, cosi’ diverse l’una dall’altra e dipendenti l’una dall’altra in modo cosi’ complesso, sono tutte state prodotte dalle leggi che agiscono intorno a noi]. Infinite forme bellissime e meravigliose, naturalmente, che vivono lungo sponde intricate, e che si sono evolute a partire da forme semplici. La grandezza della vita. Detta in un modo alternativo, la biodiversita’ e’ il prodotto dell’evoluzione e l’assenza di biodiversita’ stimola l’evoluzione. I dati della IUCN (International Union for Conservation of Nature) parlano chiaro. Stiamo perdendo tantissime specie in tempi brevissimi. Alcuni gruppi, come le cicadee o i camaleonti, piu’ rapidamente di altri come le aragoste o i pesci pappagallo, ma nel complesso si stima che il tasso di estinzione attuale sia di circa mille volte superiore al tasso di estinzione di background, quello di base che avviene normalmente a causa di comuni fattori ecologici. In tempi brevi si pensa possa diventare diecimila volte maggiore (De Vos et al. (2015 ) Conserv Biol 29(2):452-62). Una cifra da capogiro, che dice una cosa ben chiara: inutile negarlo, stiamo vivendo nel mezzo di una grande estinzione di massa. Difficile stimare in realta’ a che punto siamo, se ci stiamo giusto affacciando e siamo sull’orlo, se siamo solo all’inizio o siamo nel bel mezzo, ma quel che e’ certo e’ che le specie stanno scomparendo intorno a noi a velocita’ Warp con tanto di propulsione a curvatura, ma non e’ fantascienza.  Ora, e’ chiaro che abbiamo un problema, ma io vivo immersa in quella cultura anglosassone che si saluta con “How are you?”, e a cui bisogna rispondere “Very well, thank you, how about you?”, anche se sei tracheotomizzato e in rianimazione, perche’ se no sei un “weakling”, un debole che vede tutto in negativo e demotiva gli altri. Questo e’ il motivo per cui loro avevano un impero su cui non tramontava il sole e noi no, ma anche quello per cui si buttano allegramente a capofitto nella Brexit incuranti del guaio in cui si stanno cacciando. Sul lavoro mai dire che hai un problema, ti si vede come una persona inadatta e incapace di “problem solving”. Le Human Resources dicono che alla parola “problema” devi sostituire la parola “opportunità” per assumere uno spirito positivo e costruttivo. Quasi certamente hanno ragione loro, il mondo e’ fatto di grandi opportunita’ che bisogna imparare a vedere e cercare e il disfattismo non porta a niente, quindi entriamo nell’ottica anglosassone anche noi. Le opportunita’ sorgono solo quando devi comunicare al datore di lavoro che devi tornare subito a casa perche’ hai un’opportunita’ intestinale.  Source: The Washington Post A guardare bene, e’ vero che noi stiamo vivendo una grande estinzione di massa ma non e’ certo la prima e quasi certamente non sara’ l’ultima, perche’ finche’ ci son batteri c’e’ speranza a questo mondo. A essere precisi, questa sarebbe come minimo la sesta. Le prime cinque note sono avvenute rispettivamente nell’Ordoviciano, 439 milioni di anni fa, nel Devoniano, 367 milioni di anni fa, tra il Permiano e il Triassico, ovvero tra il Paleozoico e il Mesozoico, 245 milioni di anni fa, tra il Triassico e il Giurassico, 208 milioni di anni fa, e l’ultima, quella dei dinosauri, 65 milioni di anni fa tra Cretacico e Paleocene, ovvero tra Mesozoico e Cenozoico. Le “opportunita’”, in termini di specie che hanno subito un “restyling”, son variate dal 70 al 90% e quella che ha offerto piu’ opportunita’ di tutte e’ stata quella tra Permiano e Triassico, che ha lasciato solo il 4% delle specie marine e il 25% delle specie terrestri. A ogni grande estinzione la fauna si rinnova. Via il grosso della fauna del Cambriano con l’estinzione dell’Ordoviciano, che ha spalancato le porte della diversificazione ai vertebrati, ovvero ai pesci. L’estinzione della fauna del Cambriano fu poi completata definitivamente con l’estinzione del Permiano, quando sono scomparse le trilobiti. In quell’occasione e’ stata eliminata anche molta fauna del Paleozoico, tra cui quasi tutti i terapsidi, il che ha definitivamente aperto la strada ai dinosauri. L’estinzione del Devoniano ha fatto aumentare drasticamente la diversità delle piante terrestri. L’estinzione del Cretacico ha invece eliminato i dinosauri per lasciare l’opportunita’ a noi mammiferi di dominare il pianeta. Dopo 65 milioni di anni, i tempi sono maturi per un altro rinnovo della fauna che aprira’ la strada ad altre forme di vita bellissime e meravigliose, che finalmente potranno anche loro avere l’opportunità di evolversi e speciare. Le estinzioni di massa, tutto sommato, sono un evento positivo. Se si guarda il grafico qui su si nota che a ogni estinzione di massa corrisponde un aumento complessivo, rispetto al passato, del numero delle famiglie, dei generi e delle specie. In altre parole, l’estinzione di massa nel lungo tempo fa complessivamente aumentare, non diminuire la biodiversita’, poiche’ in media il tasso di speciazione e’ leggermente piu’ alto rispetto al tasso di estinzione. Tutto sta ad aspettare i 10-30 milioni di anni necessari a ripopolare gli ecosistemi. Sul lato meno positivo, se e’ vero che aumentano le specie, e’ anche vero che diminuiscono i regni e i Phyla, ovvero diminuiscono i bauplan, i modelli strutturali sperimentati, forse per pura casualita’ e non per effettiva mancanza di fitness. Con l’estinzione del Permiano, ad esempio, e’ scomparsa la zampina biramata delle trilobiti che da un lato era zampa e dall’altro branchia, sono scomparsi i coralli rugosi e anche le alghe calcaree. E’ come se fallissero all’improvviso il 90% delle case automobilistiche e sopravvivessero solo, per dire, la Ferrari e la Tata, con le loro filosofie costruttive, eliminando tutte le utilitarie. Nel tempo verrebbero lanciate sul mercato nuove auto per tutte le necessita’, ma partendo dall’ingegneria del motore della Ferrari e della Tata, mentre il motore Volkswagen o Toyota sarebbe perso per sempre. La velocita’ di ripopolamento varia molto a seconda del gruppo che riesce a cogliere al balzo l’opportunita’ delle nicchie vuote: alcuni gruppi di animali e piante riescono a diversificarsi piu’ rapidamente, altri piu’ lentamente, in base alla stabilita’ delle condizioni ambientali e all’ingegneria del motore, ovvero del DNA, delle specie superstiti. Dopo l’estinzione del Triassico i dinosauri si sono diversificati tantissimo mentre i mammiferi, dopo l’estinzione del Cretacico, son riusciti a fare arrivare sino a noi appena 5600 specie. Per esempio, dopo la grande estinzione, quella del Permiano che ha fatto fuori il 90% delle specie, il mondo era un posto estremamente noioso: per oltre 10 milioni di anni e’ stato interamente dominato da appena 4-6 specie di Listrosauri (qui nell'immagine Lystrosaurus georgi), dei rettili mammalomorfi erbivori con il becco corneo come quello di una tartaruga e due lunghe zanne. In alcune zone i listrosauri formano il 95% dei resti fossili. La mancanza di predatori certamente contribui’ al dominio dei listrosauri, ma sicuramente avevano una ingegneria vincente per le condizioni ambientali del pianeta in quel tempo, con temperature altissime e grandi livelli di CO2 nell’atmosfera, forse a causa di grandi eruzioni vulcaniche. Siamo molto fortunati che i listrosauri abbiano colto la loro grande opportunita’: erano sinapsidi, antenati diretti dei mammiferi. Non e’ da escludere che quella manciata di listrosauri in grado di resistere alla grande estinzione di massa del Permiano in altre condizioni si sarebbe forse estinta, e quindi non ci saremmo mai stati noi pelosetti che allattiamo i figli. I listrosauri non sopravvissero all’estinzione del Triassico, ma un qualche loro discendente si, ed e’ qui a raccontare di grandi e meravigliose opportunita’. Ma le estinzioni di massa non sono il modo normale con cui le specie si estinguono: si stima che dei 30 miliardi di specie vissute dal Cambriano ai giorni nostri solo il 5% si sia estinto a causa di un evento catastrofico. Quando succede, bisogna solo vedere chi e’ in grado di sfruttare l’occasione. Al momento gli artefici della sesta grande opportunita’ di massa siamo noi, e chissa’ se un giorno qualcuno ci ringraziera’ mai per questo. Certamente stiamo fabbricando grandi opportunita’ per animali adattati a climi subdesertici come forse erano i listrosauri, tagliando le foreste e creando le condizioni per aumentare la temperatura sul pianeta e nei mari. Inoltre spostiamo fisicamente le specie inserendole in nicchie non loro, a volte svuotate opportunamente da noi per l’occasione, come ad esempio abbiamo fatto eliminando i visoni e i castori europei e introducendo quelli americani perche’ ci servivano le pellicce. Sembra quasi un’operazione pianificata. E’ difficile dire chi sara’ il nostro successore. Questi eventi sono difficili da predire e sono spesso una commistione di preadattamenti e fortuna. Nel vademecum del bravo sopravissuto ci sono delle regolette, come essere piccoli, fare tanti figli, essere generalisti e adattabili, essere bravi a spostarsi e a resistere allo stress, ma sono solo delle linee guida molto generiche perche’ il grosso dipende dalle circostanze del momento e dal caso. Essere amanti del caldo potrebbe aiutare, ma anche in questo caso non e’ detto perche’, come dice lo zoologo Marco Vannini, non esistono tendenze evolutive. In queste condizioni, il dubbio e’ lecito: ha senso proteggere il panda, il lupo, il rinoceronte, i granchi di fiume, le lumache partula o altre simili specie dall’estinzione? In generale, proteggere una singola specie ha senso? Eliminare una singola specie di alloctono come i gatti o gli scoiattoli grigi ha senso? Sono risorse spese bene? Se vogliamo almeno ridurre le opportunita’ ai nostri successori, non sara’ il caso invece di cercare di stabilizzare interi ecosistemi? Che percentuale di ecosistemi del pianeta? Ma soprattutto, siamo in tempo, visto l’attuale tasso di estinzione? E’ posibile fermare questo processo di opportunita’ a cascata? Non lo so, sinceramente, ma secondo me vale la pena di provarci. Per quanto sia bello far largo ai giovani e offrire loro delle chances, forse dovremmo anche tener presente chi, tutto sommato, su questo pianeta ci vive gia’: prima cerchiamo di arginare la frana, minori saranno i danni maggiori saranno le opportunita'. Per tutti."},
{"title": "La Tartaruga liuto, Dermochelys coriacea, e i doni dell'evoluzione", "text": "Fonte immagine Tanto, tanto tempo fa, quando il mondo era giovane, i dinosauri erano il futuro e i mari erano affollati da mosaici di trilobiti, c'era una volta un rettile spaventato, probabilmente perche' era molto buono da mangiare. Darwinia, la fatina dell'evoluzione, gli concesse allora tre desideri (per i lettori noiosamente seri, l'evoluzione naturale seleziono' delle mutazioni adatte a competere con l'ambiente): alla nostra \"lucertola\" spaventata fu concesso di rinchiudersi all'interno della cassa toracica: \"vorrei uno scudo per proteggermi la schiena dai morsi dei predatori\" e, bang! Si formo' il carapace dalle costole e dalle vertebre dorsali fuse assieme, unite da piastre di derma ossificato, per un totale di 59 ossa ricoperte da squame di cheratina. \"Ora che ho la schiena protetta, pero', un predatore potrebbe capovolgermi e azzannarmi la pancia. Vorrei avere anche il ventre protetto\", disse il rettile spaventato. Bang! (ogni \"bang\" di Darwinia dura in realta' almeno qualche centinaio di miglaia di anni, se non milioni, e' una fatina che si prende i suoi tempi sindacali). Ed ecco comparire  otto ossa pari e un osso dispari quasi dal nulla, da centri di ossificazione omologhi delle clavicole, che formarono il piastrone ventrale. Come bonus, Darwinia decise di fondere insieme le due strutture, il carapace e il piastrone, con dei ponti laterali, sempre ossificati. \"Come terzo e ultimo desiderio\", disse ancora il rettile spaventato con un filo di voce, \"vorrei che anche le mie zampe fossero protette, perche' senza non posso scappare via\". E ancora si senti' un \"bang\" riecheggiare nell'aria del Paleozoico e le anche e le spalle del rettile si spostarono all'interno della cassa toracica, in modo da poter rientrare ed essere protette dal carapace, unico caso tra tutti i vertebrati terrestri.  Fonte La \"lucertola\" spaventata corse allora via felice per le strade del Paleozoico, rallentando pero' via via sotto il peso della nuova corazzatura, continuando a scorazzare incurante dei predatori attraverso l'estinzione di massa del Permiano, sino alle nuove vallate del Triassico, quando ritroviamo il fossile della prima tartaruga nota, Odontochelys semitestacea risalente a 220 milioni di anni fa, che non aveva piastre ossificate sul carapace ma aveva costole allargate, il piastrone ben formato e i denti. Proganochelys quenstedti, la seconda piu' antica tartaruga nota, risalente a 210 milioni di anni fa, gia' non aveva denti e aveva un carapace ossificato, quindi e' possibile che O. semitestacea avesse perso il carapace, evolutosi nel Permiano, secondariamente. In ogni caso, gia' la povera Proganochelys si era accorta che i doni dell'evoluzione, che e' notoriamente diabolica, contengono sempre fregature. Il guscio, se da un lato protegge la tartaruga, dall'altro le impedisce i movimenti della colonna vertebrale (mentre Darwinia donava ossificazioni gia' si riprendeva i muscoli intercostali), rendendo il movimento goffo, lento e unicamente basato sulla forza delle zampe, piuttosto che su movimenti sinuosi della colonna. Il guscio impedisce anche l'espansione dei visceri, per cui le tartarughe hanno una respirazione complicata, non possono abbuffarsi, perche' non possono mettere su pancia, e non possono diventare vivipare. Questo e' particolarmente un problema per le tartarughe marine, a cui farebbe molto comodo tenersi i \"bambini\" nella pancia come fanno altri rettili marini, piuttosto che andare a deporre sulle spiagge e abbandonarli al loro destino, ma e' impossibile espandere i tessuti come accade alle donne in gestazione. L'indeformabilita' del guscio rende anche difficile compensare la pressione dell'acqua.  C'era un'altra volta, dunque, e precisamente circa 150 milioni di anni fa, nel Cretacico, una tartaruga marina che rifiuto' i doni di Darwinia. \"tutta quest'ossificazione\", disse, \"va bene per tartarughe terrestri, e andava bene nei duri tempi del Permiano, ma io voglio nuotare e andare in profondita', dove non solo nessuna tartaruga e' mai stata prima, ma neanche nessun capodoglio, che tanto non si sono ancora evoluti\". La chiameremo Johanna Livingstone, Jo per gli amici.  Jo provava, e riprovava, a scendere in profondita', volteggiando silenziosa e leggera nelle acque buie mentre inseguiva le meduse, ma la pressione dell'acqua man mano che scendeva premeva sempre di piu' sul suo carapace inestensibile e sul piastrone, finche' un giorno si ruppe. Jo senti' un dolore fortissimo sulla schiena, e comincio' a risalire in preda al panico. Sapeva che una rottura del guscio l'avrebbe portata alla morte in poco tempo. Mentre risaliva perse i sensi, ed ebbe un sogno vivido. Le apparve dinanzi Darwinia in persona, la fatina sindacalizzata dell'evoluzione, che le offri' di esaudire tre desideri. Jo pero' era piu' smaliziata della sua antenata lucertola spaventata, e fu molto attenta nel formularli, anche perche' per tutta la sua lunga vita aveva pensato a come apportare miglioramenti ingegneristici alla fusoliera guscio. \"Voglio rinunciare al guscio osseo\", disse, ma lo voglio sostituito con un guscio di epidermide dura come il cuoio, in modo che offra protezione e al tempo stesso possa espandersi o comprimersi. Questo nuovo guscio tenero dovra' essere rinforzato con migliaia di frammenti ossei, che gli doneranno durezza contro gli attacchi dei predatori, e da sette costolature rigide che facciano da sostegno dell'intera struttura. Il piastrone sara' tenero al centro ma rinforzato da ossa tutto intorno\". Darwinia non fu contenta, ma non trovo' modo per obiettare, e un \"bang!\" sonoro spavento' tutti gli ittiosauri nel raggio di centinaia di chilometri. Si limito' a esaudire il desiderio alla lettera: Jo si era dimenticata di dire che avrebbero fatto comodo squame esterne di cheratina, e non le fece.    Fonte \"E il secondo desiderio?\", disse. \"Vorrei dei denti\", rispose Jo. \"Sono stufa di farmi sgusciare via di bocca le meduse mentre cerco di prenderle con uno stupido becco corneo evolutosi sulla terraferma\". Darwinia sorrise: questa volta, a differenza del primo desiderio, Jo era stata piuttosto vaga. Bang! (geologicamente parlando) e la bocca di Jo si ritrovo' piena di denti: denti sul becco, denti nella faringe, denti ovunque: efficientissimi, ma creavano il problema di evitare di pungersi la lingua. \"OK\", disse Darwinia, \"il terzo desiderio adesso, che devo andare a fare un disegno intelligente nei bagni dei dinosauri\". Mentre si leccava le gengive doloranti, Jo ci penso' su a lungo, piu' a lungo di quel che persino Darwinia considerava accettabile, ma Jo non se ne curo'. \"Ora posso immergermi in profondita', sino a oltre mille metri\", disse pensando ad alta voce tra se' e se', \"ma fa freddo laggiu', specialmente a basse latitudini dove potro' pescare meglio col mio nuovo guscio e i miei nuovi denti. Io sono pur sempre un rettile, e di conseguenza la temperatura esterna condiziona la mia attivita' metabolica. Quindi se scendo in profondita' mi raffreddo e rischio di non riuscire a risalire\". Guardo' allora Darwinia fisso negli occhi. \"Il mio terzo desiderio e' di diventare endoterma e mantenere costante la temperatura corporea\". \"Ma non e' possibile, sei un rettile!\" esclamo' Darwinia. \"Non hai messo nessuna limitazione prima, avrei potuto chiederti un paio di ali e non avresti potuto dirmi di no. Quindi ora voglio quello che ti chiedo\". \"L'endotermia richiedera' cambiamenti che ti renderanno unica tra le tartarughe. Le altre ti additeranno come \"quella strana\", e ti eviteranno, sei disposta ad accettarne le conseguenze? Non avrai neanche un sister taxon a tenerti compagnia\". \"Mi renderanno in grado di sopravvivere quando tutte le altre si estingueranno, vuoi dire. Si, sono certa di quello che ti chiedo, penso che sia ora che tu dia l'endotermia anche ai Chelonidi, tutto sommato ai dinosauri l'hai data, ai mammiferi pure, l'hai data persino ai tonni e agli ittiosauri\". Bang! risuono' il mare per una terza volta, causando una piccola estinzione di massa tra i plesiosauri.  Jo divento' grande, con un carapace che arrivava a 3 metri e un peso sino a 700 kg, per disperdere meno calore. Grasso bruno si diffuse sotto il guscio per fare uno spesso strato isolante. Ma cio' che la impressiono' di piu' furono gli scambiatori di calore localizzati principalmente nelle grandi pinne anteriori, ma anche un po' in tutto il corpo, che la aiutavano a disperdere il calore in eccesso nei mari caldi, portando sangue a contatto con la superficie del corpo, come un radiatore, e allontanandolo dalla superficie nei mari freddi. Come sempre, c'era la fregatura e Jo se ne accorse subito: per mantenere alta la temperatura comincio' a sentire l'urgenza di muoversi, nuotare, correre, si sentiva come un gattino con l'ADHD e si chiese dove trovare del Ritalin sott'acqua. Riusciva a fare sprint da 36 km/h, piu' di qualunque altro vertebrato marino. Era un problema, ma non uno di cui la tartaruga liuto Johanna Livinstone avrebbe sofferto, se cio' le consentiva di esplorare i poli. Si ricordo' all'improvviso di Darwinia e torno' indietro, ma era scomparsa. Torno' allora in superficie a respirare, ma senti' all'improvviso il dolore lancinante del guscio spaccato. \"E' stato solo un sogno\", si disse, disperata. Riusci' ad arrivare su una spiaggia dove, con le ultime forze rimastele, scavo' una buca e depose diverse dozzine di uova, prima di morire serena: sapeva che per lei non c'era nulla da fare, ma che da quelle uova sarebbero nate delle tartarughine mutanti che avrebbero dato origine al nuovo lignaggio di cheloni con un guscio neotenico che non si sarebbe mai ossificato: le tartarughe liuto, le piu' grandi, possenti, veloci, misteriose tartarughe di tutti i mari, sarebbero discese da quelle uova, una stirpe che sarebbe durata per oltre cento milioni di anni, prima che una piccola scimmia terrestre la portasse sull'orlo dell'estinzione nel giro di poche decine di anni. Hat tip: Danilo Avi, per avermi chiesto per anni di scrivere questo post, che gli dedico  Fonte Alcune referenze consultate Davenport, John, et al. \"Pleated turtle escapes the box–shape changes in Dermochelys coriacea.\" The Journal of experimental biology 214.20 (2011): 3474-3479. Wyneken, Jeanette, Matthew H. Godfrey, and Vincent Bels, eds. Biology of Turtles: From Structures to Strategies of Life. CRC Press, 2007. Field, Daniel J., et al. \"Toward consilience in reptile phylogeny: miRNAs support an archosaur, not lepidosaur, affinity for turtles.\" Evolution &amp; development(2014). Joyce, Walter G., and Jacques A. Gauthier. \"Palaeoecology of Triassic stem turtles sheds new light on turtle origins.\" Proceedings of the Royal Society of London. Series B: Biological Sciences 271.1534 (2004): 1-5. Nagashima, H., Shibata, M., Taniguchi, M., Ueno, S., Kamezaki, N. and Sato, N. (2014), Comparative study of the shell development of hard- and soft-shelled turtles. Journal of Anatomy, 225: 60–70. doi: 10.1111/joa.12189"},
{"title": "Buon Darwin Day!", "text": "Oggi e' Natale. E' il giorno in cui e' nata, 206 anni fa, la persona che ha singolarmente piu' contribuito al progredire dell'umanita'. Mi riferisco ovviamente a Charles Darwin e alla teoria dell'evoluzione, la quale ha completamente modificato il modo di approcciarsi a quasi tutte le scienze storiche, come la biologia, la paleontologia, la medicina, la biogeografia, la biologia molecolare e anche, tutto sommato, la storia, l'economia e l'astrofisica. A lui dobbiamo molto del nostro modo di concepire il mondo e anche, in parte, il nostro benessere attuale perche' senza evoluzione e' difficile fare ricerche sul DNA e curare molte malattie.  Nei tempi in cui sono state necessarie oltre cento persone per firmare la ricerca sul bosone di Higgs, pare incredibile che un simile avanzamento della conoscenza possa venire da una singola mente. E' per questo che e' Natale, per me. Natale e' in fondo il giorno in cui si celebra la nascita della persona che piu' ha contribuito a formare il nostro modo di pensare, e di sperare. Per alcuni sara' Gesu', per altri Mitra, ma a me non piace celebrare i natali di persone probabilmente mai nate, o che se sono nate hanno piuttosto contribuito a portare l'umanita' verso l'oscurantismo. Mi riempie d'orgoglio vedere che ci sono piu' celebrazioni del Darwin Day in Italia che nella sua patria, il Regno Unito, dove conto in tutto tre eventi. In Italia, se volete celebrare zio Carlo, potete scegliere tra questi eventi, che si svolgono in moltissime citta' d'Italia http://www.uaar.it/uaar/darwin-day L'appuntamento per celebrare il Darwin Day con chi scrive questo blog sara' il 25 febbraio (meglio tardi che mai) a Genova, presso il Museo di Storia Naturale, alle ore 17.00, su iniziativa della UAAR."},
{"title": "Esposizioni biodiversamente abili", "text": "Una mia definizione minimalista di biodiversita' potrebbe essere \"quantificazione della varieta' della vita in un luogo\". La varieta' puo' riguardare cose piccole, ad esempio la variabilita' dei geni degli individui di una popolazione, o grandi, come la variabilita' delle comunita' e reti biologiche negli ecosistemi del pianeta, passando per la definizione piu' \"scolastica\" di numero di specie in un ambiente. Essendo quindi un concetto che comprende diverse categorie (geni, specie, famiglia, Phyla, ecosistemi etc), seppure sia semplice, e' facile che venga male interpretato. Un po' il tragico destino della teoria dell'evoluzione: come diceva Jacques Monod, \"un altro aspetto curioso dell'evoluzione e' che tutti pensano di averla capita, come filosofi, esperti di scienze sociali e cosi via. In realta' davvero poche persone la capiscono\". Anche la biodiversita' tutti pensano di aver capito in cosa consista, ma, alla prova dei fatti, i risultati sono piuttosto zen, piu' interessanti che precisi. Oscar Farinetti, il proprietario di Eataly, ci spiega ad esempio in un'intervista rilasciata ad Alessia Gallione di Repubblica, che \"l'Italia e' un luogo unico, con 58mila specie di animali diversi e 7mila di verdure\". Ora, io da Eataly e' vero che ci sono stata una volta sola, ma la roverella in pinzimonio proprio non l'ho trovata, e neanche l'insalata di tillandsia e aconito. E capisco anche che il proprietario di Eataly, per deformazione professionale, confonda i taxa vegetali con le piante commestibili (non ha l'aria del boscaiolo, diciamocelo). Quello che proprio non capisco e' la filosofia dietro il \"Biodiversity Park\" dell'esposizione mondiale di Milano del 2015, Expo se sei piu' trendy di me. Uno che legge \"Biodiversity Park\" pensa un po' a Jurassic Park, ma con altre bestie che ci scorazzano dentro. Un nome adeguato per uno zoosafari, ma anche per un grande giardino botanico, se come me non sei trendy. O choosy. Invece e' un padiglione dell'Expo 2015. E fin qui tutto bene, uno dice \"figo, all'esposizione internazionale sul cibo dedicano uno spazio per parlare di biodiversita', che va sempre piu' assottigliandosi per via di attivita' umane, come la deforestazione a scopo agricolo. Gli organizzatori devono essere persone sensibili in grado di capire il rovescio della medaglia della produzione di cibo\". E invece vai a vedere di che si tratta e ti viene la faccetta da alieno dell'\"Urlo\" di Munch e la mandibola ti penzola all'altezza del tibiale anteriore. Come si legge sul sito dell'Expo \"Lo scopo del Biodiversity Park è valorizzare le eccellenze italiane ambientali, agricole e agroalimentari attraverso un percorso che racconta l’evoluzione e la salvaguardia della biodiversità agraria, anche grazie a un palinsesto di eventi, incontri, e esperienze multimediali\"  Ora, di eccellenze ambientali italiane ce ne sono moltissime, ad esempio la sua ricchezza in fauna (57400 specie, circa 1/135 della fauna mondiale, oceani inclusi, di cui circa 5000 endemiche), flora (7600 specie di cui oltre 1000 endemiche, circa 1/50 delle specie note al mondo), funghi (No, sig. Farinetti, i funghi saranno anche \"verdura\", ma non sono vegetali, come potra' concordare notando che non sono verdi), ci sono in Italia 4200 specie solo di funghi superiori, i basidiomiceti, un numero che ammonta al 13% delle specie di basidiomiceti note al mondo. Ometteremo per semplicita' i protozoi, gli amebozoi, i cromisti, i batteri etc. Questo fa dell'Italia (del bacino del mediterraneo, a essere precisi) uno dei 25 punti caldi della biodiversita' mondiale, insieme ad esempio con la foresta atlantica, il Madagascar e le Filippine. Questo e' qualcosa di cui andar fieri e al tempo stesso essere preoccupati, e in una esposizione mondiale sarebbe stato bellissimo evidenziare quanto rischiano gli ecosistemi sotto la pressione del dover nutrire 7 miliardi di esseri umani (un punto caldo di biodiversita' e', per definizione, un'area ad altissima biodiversita' minacciata dalle attivita' umane). Invece, di che si parla? Della \"biodiversita' agraria\". In pratica delle varieta' coltivate e selezionate dall'uomo. Come il sito stesso dell'Expo ci illustra, \"il termine agro-biodiversità si riferisce all’insieme delle specie vegetali coltivate e degli animali allevati in agricoltura, degli agroecosistemi e dei paesaggi agrari, alle risorse genetiche di piante e animali, piante commestibili e colture agrarie, varietà tradizionali e antiche ricette, animali da allevamento, pesci, microrganismi del terreno, acque irrigue e terre coltivate, sementi, tipologie di aziende agrarie\". In pratica non si parla affatto di biodiversita'. Si fa invece un'apologia esattamente del principio opposto. Un campo coltivato, per quanto biodinamico, ogm-free, biologico e coi sacrifici umani alla dea madre a ogni luna rossa, e' un deserto rispetto alla foresta che e' stata tagliata per fargli spazio. I cultivar di una pianta o le razze di allevamento, per quanto differenti, non possono compensare ne' la perdita della diversita' genetica della specie da cui derivano le varieta' selezionate ne' la perdita dell'habitat necessario a coltivare/allevare quelle specie. Per quante specie di mucche esistano, derivano sempre da un piccolissimo numero di uri, quindi da un collo di bottiglia genetico (alla faccia della diversita'), e nessuno puo' sognarsi di comparare la biodiversita' delle foreste europee del paleolitico, l'ambiente in cui si sono evoluti gli uri, gli antenati selvatici delle mucche, con l'Europa attuale, che e' un'immensa distesa di pascoli e campi coltivati con qualche chiazza di alberi qua e la' sui monti. Certo, e' bello che si cerchi di selezionare piante che hanno bisogno di meno acqua, o resistenti ai parassiti, servono a nutrire i sette miliardi riducendo magari un po' anche il taglio delle foreste, ma non e' questo il messaggio degli organizzatori dell'Expo'. Il messaggio dichiarato e' il seguente: \"Parlare di alimentazione e di futuro del Pianeta, sfide globali per assicurare nutrimento e sviluppo sostenibile, significa fare un chiaro riferimento alla biodiversità agraria, alla sua evoluzione e alla sua salvaguardia, anche grazie a un metodo agricolo, quello biologico, che per sua vocazione svolge un compito molto importante nella conservazione e nella implementazione della biodiversità\". Ma col cavolo! (Brassica oleracea, var. oleracea, quello selvatico, per dire, non Brassica oleracea, var.botrytis, il cavolfiore, o Brassica oleracea, var.italica, il broccolo). In sintesi, quello che io leggo, e' un totale travisamento del concetto di biodiversita', che viene usato per parlare esattamente dell'opposto, ovvero di come eliminare la biodiversita' del pianeta: un campo biologico, per sua natura, ha bisogno di molto piu' spazio e nutre meno persone di un campo di agricoltura intensiva, che sia di OGM o di ibridi selezionati per sostenere la competizione delle altre piante, per non parlare della resistenza ai parassiti. Piu' spazio per l'agricoltura biologica significa quindi meno foreste, e meno biodiversita'. Non e' un concetto difficile. Solo che l'expo si muove in una direzione ideologica piu' che scientifica, evidente dall'aver fatto propri i principi dello slow food e dall'aver scelto Vandana Shiva come testimonial. Si puo' essere d'accordo o no con questa ideologia, ma penso che sia necessario chiarire che mettere su uno spazio con addirittura \"cinque paesaggi diversi\" e' quello che forse un vetrinista puo' accostare alla biodiversita', ma e' una rappresentazione scientificamente non solo scorretta, ma anche fuorviante. \"I paesaggi tipici di queste cinque aree sono evocati non con singoli alberi, ma con associazioni di piante e paesaggi\". Incredibile! Addirittura non con singoli alberi? L'unica cosa che mi sembra ci sia qui in esposizione e' la mancanza di cultura scientifica degli italiani. Very bello."},
{"title": "Coprofilia: dallo sterco in lattina al cornoletame biodinamico", "text": "Ci sono animali di cui proprio non si butta via niente, neanche lo sterco.  Il suolo coltivato, si sa, va arricchito periodicamente di azoto, fosforo e potassio. Solo che la materia prima e’ maleodorante, a composizione chimica variabile e per ottenerla bisogna –orrore!- trovarsi a distanza ravvicinata col “produttore”. Ma da oggi, se si vive a Milano, si ama avere piante in casa e non ci si vuole ridurre all’uso di composti chimici prodotti da chissa’ quale multinazionale dell’agrofarmaco, ecco che c’e’ la soluzione a portata di mano: Eataly vende un prodotto dall’evocativo nome “Real Shit”, vera merda, comodamente in lattina da 750g, per un equivalente al kg di circa 12 euro. Il sito web del produttore, in italiano e inglese, ci spiega che mucche e galline fanno “tutto il lavoro” di produrre quello che, in perfetto inglese renziano ma che risulterebbe poco comprensibile oltremanica, viene definito come “azoth, phosphor and potash”. Nonostante le promesse, il prodotto non contiene quello che c’e’ scritto sulla lattina bensi’ materiale compostato per nove mesi, un tempo sufficiente di solito a eliminare i batteri della fermentazione e trasformare lo sterco in compost. Sin qui tutto bene quindi, allo stesso tempo una citazione di Piero Manzoni, una provocazione e un modo sfacciato per fare business “alternativo”. Il punto e’ che Real Shit non e’ l’unico produttore che vende sterco di mucca a prezzi da orefice, e se non altro lo fa senza prendersi troppo sul serio. C’e’ invece chi utilizza lo sterco di vacca non solo prendendosi seriamente, ma proponendo il “prodotto” come un qualcosa di molto piu’ spirituale di quello che e’ in realta’ e attribuendogli proprieta’ mistiche. Il “cornoletame”, o “Preparato 500”, e’ un preparato costituito da letame fresco di vacca messo in un corno dello stesso animale, ed e’ una delle chiavi di volta dell’agricoltura biodinamica descritta da Rudolf Steiner. Il “cornoletame” andrebbe seppellito nel campo in autunno e lasciato a maturare durante l’inverno. A primavera il preparato e’ “pronto” per essere dissotterrato, “dinamizzato” miscelandolo con acqua in un contenitore di rame (in assenza dei campi magnetici dei telefonini!) e sparso nel campo, per concimarlo, in una giornata piovosa. Se pensate che la “Real Shit” sia costosa, e’ perche’ non siete familiari col cornoletame. Un kg di Preparato 500 viene venduto su internet a 130 dollari australiani, 94 euro al cambio attuale, perche’ anche la spiritualita’ ha un prezzo. Source La letteratura scientifica e’ povera di lavori privi di bias ideologico che possano aiutarci a capire se l’investimento di 94 euro possa davvero far crescere meglio la lavanda o i pomodori e una meta-analisi di questi lavori ancora manca. Adriano Sofo, ricercatore della Scuola di Scienze Agrarie, Forestali, Alimentari ed Ambientali presso l’Universita’ della Basilicata, ha pero’ recentemente esaminato nel suo laboratorio alcuni campioni di Preparato 500 valutandone la carica microbica totale, la presenza di funghi, di batteri, il tipo di batteri, e l’ attività metabolica. I risultati di Sofo non evidenziano differenze tra il contenuto microbiologico di un cornoletame “fresco”, non ancora seppellito, e il regolare sterco di vacca, quindi il materiale di partenza e’ indubbiamente lo stesso: “il Preparato 500” fresco, dice Sofo, “e’ microbiologicamente equivalente alla cacca di mucca”. Per valutare pero’ se durante la quiescenza o la “dinamizzazione” avvengano variazioni, il ricercatore ha confrontato le proprieta’ nutritive di una particolare varieta’ di lattuga coltivata rispettivamente in campi biodinamici, biologici e tradizionali. “I campi”, specifica Sofo, “sono stati gestiti diversamente per ben 45 anni, quindi l’effetto valutato e’ su una scala temporale molto ampia”. Per trovare questi tre tipi di campo coltivati in modo diverso cosi’ a lungo ma con le stesse condizioni ecologiche e ambientali il ricercatore ha dovuto recarsi in Svezia. Nel nostro paese infatti, nonostante sia il terzo produttore di raccolti biodinamici al mondo, secondo dati di Demeter, la tradizione e’ piu’ recente. Il lavoro, al momento in fase di pubblicazione, prende in esame la quantita’ di polifenoli, l’attivita’ antiossidante totale, il contenuto di nutrienti e la quantita’ di minerali. “Non abbiamo osservato alcuna differenza statisticamente signigicativa”, spiega Sofo, “tra il valore nutrizionale della lattuga biodinamica e di quella biologica, mentre c’erano differenze tra quella biologica e quella tradizionale, nonostante due meta-analisi gia’ pubblicate non abbiano rilevato in media grosse differenze”. Diversa, aggiunge, non vuol dire migliore. Le lattughe biologiche (e biodinamiche) crescevano meglio perche’ la sostanza organica del suolo era altissima, quindi contenevano in media piu’ sostanza secca, piu’ minerali e maggiori quantita’ di alcune vitamine. Le lattughe tradizionali, tuttavia, erano piu’ ricche di polifenoli, di vitamina C e nel complesso avevano un potere antiossidante piu’ alto perche’ ricche di sostanze riducenti. “Nella lattuga tradizionale” spiega Sofo, “c'erano più antiossidanti perché i polifenoli sono prodotti come difesa quando la pianta sta ‘peggio’”. Sembra quindi che tutto sommato possiamo risparmiarci un investimento in cornoletame. Se invece la lattuga coltivata sul poggiolo la preferiamo sostanziosa, anche se povera in vitamina C, e non vogliamo sporcarci le scarpe andando a prendere il letame in fattoria, o un economico sacco di compost dal centro di giardinaggio, non abbiamo ahime’ altra scelta che procurarci in qualche modo della “vera cacca”."},
{"title": "Perche' mangiare rane vive fa male", "text": "Se uno mangia rane o girini vivi, o cani e gatti crudi secondo me qualche problema nella testa ce l'ha gia' e mi sembra anche crudele infierire. Al peggio pero' non c'e' mai fine e oltre alle proprie disfunzioni alimentari (cuocilo almeno, il gatto) il crudista estremo deve fare i conti anche con un parassita che potrebbe peggiorargli la situazione. Si tratta di un parente del verme solitario, un altro verme piatto parassita che pero' non rimane nell'intestino come la tenia, ma comincia a girellare per il corpo del suo ospite e in alcuni casi si puo' annidare negli occhi o nel cervello, dove puo' rimanere anche per anni prima che qualcuno lo trovi, causando dolorose infiammazioni nel migliore dei casi. Ma e'  probabile che anche se fa danni nessuno si accorga della differenza. La dolce bestiolina si chiama Spirometra (=utero a spirale) e ne sono note diverse specie come Spirometra mansoni, S. ranarum, S. mansonoides, S. erinacei, S. erinaceieuropaei, piu' la temibile  Sparganum proliferum, tutti del gruppo dei vermi piatti chiamati Pseudophyllidea. I nomi Mansoni e mansonoides si riferiscono al medico scozzese Patrick Manson che nel 1882 identifico' per la prima volta la spirometra in un uomo mentre ne eseguiva l'autopsia ad Amoy, in Cina. Sebbene ci siano casi riportati un po' ovunque (Italia inclusa), la maggior prevalenza di questa simpatica bestia nastriforme e' in Asia (S. mansoni) e negli Stati Uniti (S. mansonoides). Evidentemente in entrambi i posti la gente mangia schifezze. Largo 3 mm e lungo anche 30 cm, non e' esattamente l'animaletto da compagnia che fa piacere portarsi a casa da una vacanza esotica. Anche le larve possono essere lunghe diversi centimetri, ma se uno proprio vuole un cucciolo di grossa taglia tanto vale prendersi un Rottweiler (e non mangiarlo crudo). Il ciclo vitale di questo parassita prevede un minimo di tre ospiti, a volte di piu'. Le uova sono emesse con le feci dall'ospite definitivo e, se in acqua dolce, si sviluppano in embrioni liberamente natanti, l'unica fase a vita libera del parassita. L'embrione puo' essere predato da un piccolo crostaceo di acqua dolce del gruppo dei copepodi, come questo:  Dentro il copepode l'embrione diventa una larva (detta procercoide) e a questo punto possono succedere due cose. 1) Vi sentite Rambo, siete nella jungla, avete sete e bevete direttamente dall'acqua del torrente, perche' bollire l'acqua, filtrarla o clorarla non e' da \"veri uomini\", che sono notoriamente degli zozzoni (visto fare). O magari vivete in un campo profughi e non avete altra scelta, e li vi si puo' capire. In alternativa il copepode infetto viene mangiato da un girino, da una rana, o da un pesce.  In entrambi i casi sia Rambo 'o Zozzone che la rana diventeranno il secondo ospite intermedio. Nell'intestino dell'ospite i tessuti del copepode si dissolvono, e la larva procercoide, finalmente free range, migra attraverso la parete dell'intestino verso altri tessuti molli, dove diventa una larva detta plerocercoide o spargana. A volte si puo' avere una catena di ospiti intermedi, ad esempio il copepode e' mangiato da un girino  che e' mangiato da una rana, che e' mangiata da un pesce, che e' mangiato da un serpente, che e' mangiato da un maiale, che e' mangiato da un uomo. Sembra di essere alla fiera dell'Est.  Rana temporaria. Foto (C) Nicola Destefano Quando un gatto, un cane, un maiale o un essere umano mangiano una rana o un serpente infetto (crudo), assumono anche la spargana, che va ad annidarsi nell'intestino. Il ciclo vitale  si chiude soltanto nei canidi e nei felidi, in cui  la larva riesce a riprodursi, e infatti la sparganiosi nei paesi occidentali e' soprattutto una patologia veterinaria. Da brava tenia anche la spirometra e' ermafrodita e produce proglottidi che contengono uova autofecondate. Le proglottidi, bianche e semoventi, sono facili da individuare nelle feci dei vostri beniamini.  Source A questo punto il ciclo ricomincia. Il problema pero' e' cosa succede quando siete l'ospite intermedio, visto la simpatica abitudine del verme di migrare verso praterie piu' verdi del vostro intestino, o almeno meno marroni. La posizione classica della spargana (la larva della spirometra) e' subcutanea, si forma una cisti che all'inizio non da' problemi ma dopo qualche tempo, che puo' essere breve o anche anni, provoca una reazione infiammatoria molto dolorosa nei tessuti circostanti, che possono essere quelli del torace, della parete addominale o delle estremita', ma anche scroto, genitali femminili pleura, pericardio, tratto urinario e naturalmente occhi, midollo spinale e cervello. Siccome i vostri organi interni sono noiosi, a volte il verme va a farsi due passi, anzi due strisciate, e si possono vedere i noduli sottocutanei spostarsi di conseguenza. Nel caso di un cinese residente in Inghilterra, la passeggiata del verme nel cervello e' stata immortalata dalla risonanza magnetica. Il passaggio del verme e' evidenziato da lesioni bianche a forma di anello.  Source Le lesioni causavano all'uomo crisi epilettiche, mal di testa, il percepire strani odori o l'innescarsi di ricordi fuori contesto. I sintomi sono andati avanti per ben 4 anni ma la rimozione chirurgica della bestia, nonostante fosse solo lunga 1 cm, non ha ovviamente portato alla piena guarigione per via dei danni fatti. In compenso il DNA del verme e' stato sequenziato e sappiamo la specie esatta, che era S. erinaceieuropei (nome che si riferisce al fatto che il verme e' stato trovato per la prima volta in un riccio europeo, sebbene l'infezione sia stata contratta in Cina). Sempre in Cina c'e' il caso di un'altra donna che ha vissuto col suo pet cerebrale e strisciante per ben sei anni, prima che i chirurghi dell'ospedale di Zhaoyang, nella provincia di Yunnan, le rimuovessero una bestiola da 10 cm. Casi di sparganiosi cerebrale in letteratura ce ne sono molti, soprattutto relativi a paesi dell'estremo oriente, e i sintomi vanno dal mal di testa alla paralisi. Non vogliamo sapere che succede quando hai un amichetto da 30 cm che vive girovagando nel tuo scroto, causando dolorose infiammazioni, ma i sintomi della localizzazione nell'occhio possono portare dolorosamente a cecita', e nell'orecchio interno a sordita'.  Spargana (larva di Spirometra). Modificato da qui Per S. proliferum non si conosce cura ne' veterinaria ne' medica, e l'esito e' fatale, nell'uomo, nel corso di 5-25 anni. Per le altre spirometre solitarie la cura e' prevalentemente chirurgica. Praziquantel e' di solito relativamente efficace nel sopprimere umanamente il vostro pet, ma non se si trova oltre la barriera emato-encefalica, nel cervello o nel midollo spinale, purtroppo proprio dove fa piu' danni ed e' piu' difficile intervenire per via chirurgica.Se la localizzazione non e' in punti cruciali i danni possono essere limitati, e c'e' gente che ha convissuto con la spargana anche vent'anni, ma in zone come il cervello la convivenza puo' essere fatale. Fatale al 100% e' invece l'infestazione da Sparganum proliferum. Questo cuginetto della Spirometra entra nell'ospite esattamente nello stesso modo, ma si riproduce gia' a livello di larva spargana nei tessuti dell'ospite e, nel corso degli anni, si creano sempre piu' cisti contenenti i bambini del vostro vermicello originale, in tutti gli organi, e spesso questi noduli si lacerano causando infezioni secondarie. Secondo dati epidemiologici (fonte) i paesi piu' colpiti sono Cina, Corea, giappone e in generale il sud-est asiatico. In Corea in alcune zone si arriva all'8% di prevalenza, cioe' due persone su 25 sono infette, negli Stati Uniti si riportano 70 casi documentati, 5 in Italia, di cui uno un pescatore bolognese che aveva bevuto acqua infestata da copepodi (uno dei \"Rambo\" di cui sopra). Il motivo per cui in oriente c'e' una maggiore sieroprevalenza sono le abitudini sanitarie. L'impiastro di rana appena ammazzata (e triturata), secondo la medicina tradizionale cinese cura le malattie degli occhi. Vista la zona delicata su cui mettere il cataplasma (gli occhi, appunto) se ci sono larve incistate nella rana non e' improbabile che entrino nella persona da escoriazioni della pelle, dopo che i tessuti sono stati ridotti a impiastro. Poi, visto che sono in zona, si incistano direttamente negli occhi. Anche gli impiastri di serpente appena sgozzato vanno per la maggiore. In Giappone ho assistito a una dimostrazione di un sedicente samurai che cercava di vendere il suo impiastro di rospo di montagna, catturato con le sue mani, che sparso sulla katana avrebbe reso la lama in grado di tagliare il ferro (e gli uomini di conseguenza sessualmente piu' potenti, se l'unguento viene applicato nelle zone giuste). Il problema e' che se maneggi katane e rospi morti e' facile tu abbia dei tagli sulle mani che favoriscono l'ingresso del parassita, per non parlare delle delicate zone inguinali. Ciononostante il mezzo di ingresso piu' probabile nei vertebrati (canidi, felidi, o umani che siano) e' il mangiare rane vive, uno sport molto popolare in Asia, sopratuttto in Corea (vedi qui, ad esempio). La donna cinese che ha tenuto una spargana nel cervello per sei anni ricorda che da bambina mangiava rane vive, una le salto' addirittura direttamente in gola. L'uomo della risonanza magnetica non ricorda invece cosa ha mangiato durante i suoi viaggi in cina. Non inserisco il video della donna giapponese che mangia sashimi di rana viva perche' penso che questo post sia gia' abbastanza disgustoso cosi' com'e'. A questa perversione delle rane vive (un concetto letterale di \"saltimbocca\") si aggiunge inoltre l'abitudine di mangiare cani e gatti in estremo oriente, l'ospite finale della spirometra, evidentemente anche loro consumati come \"sashimi\". Molti parassiti modificano il comportamento dell'ospite per adeguarlo alle proprie necessita'. Ci sono studi che dicono che la spirometra nel corpo dell'ospite produce ormone della crescita, non si sa bene perche', ma sospetto sia per influenzarne il comportamento. Non aggiungo altro, se non che anche geni come Mark Twain ogni tanto si sbagliavano: la frase \"mangia una rana viva come prima cosa al mattino e niente di peggio puo' capitarti durante il resto del giorno\", chiaramente non prevede una diagnosi di spirometra al cervello quel pomeriggio.   "},
{"title": "La giornata mondiale del tapiro", "text": "Ogni 27 aprile ricorre la giornata mondiale del tapiro (sono seria!), ed eccoci qui. Per chi non lo sapesse i tapiri sono bestie biogeograficamente bellissime, e rare, e sicuramente meritano un loro spazio su un blog che parla di creature strane. Approfitto allora della loro festa per ricordare anche in Italia che se non si interviene c'e' il rischio che questi splendidi e antichi animali possano estinguersi per sempre sotto la pressione della deforestazione e altre attivita' antropiche.  Tapiro di Baird con cucciolo. Credito Due sono le particolarita' dei tapiri che li rendono bestie fighissime. La prima e' la loro parentela, e la seconda e' la loro distribuzione geografica. Per quanto riguarda la parentela, i tapiri sono perissodattili, che significa \"con le dita dispari\", per distinguerli dagli artiodattili, che sono le bestie con un numero pari di dita, di solito due, come le mucche, le pecore, i cervi e i maiali. Di perissodattili ormai al  mondo ne restano poche specie: due di cavalli (domestico e di Przewalski), due di asini (asiatico e africano, ma alcuni contano l'onagro come specie separata), tre di zebra, cinque di rinoceronti, e poi ci sono quattro specie di tapiri, ben diversi dai loro slanciati e corridori cugini, somigliando piu' a maiali proboscidati o a rinoceronti sfigati che a purosangue arabi. Inoltre mentre asini cavalli e zebre poggiano il peso del corpo su un dito solo, il medio, che forma lo zoccolo, ai tapiri e ai rinoceronti restano ancora tre dita nelle zampe posteriori delle cinque originali dei vertebrati terrestri, mentre le zampe davanti dei tapiri hanno ben quattro zoccoli. Anche i brontoteri avevano tre dita dietro e quattro avanti, e infatti sono tutti estinti a forza di contarsi le dita. Tutta questa profusione di dita dei tapiri moderni e' dovuta al loro stile di vita semi acquatico, per cui gli conviene distribuire il peso su piu' punti di appoggio per non affondare nel fango. Tutti gli altri cugini invece corrono piu' o meno veloci nelle savane, dove il terreno e' solido, e un piccolo punto di appoggio garantisce velocita' nella corsa, per cui un dito solo (il medio) basta e avanza, tranne ai rinoceronti che pesano.  Tapiro malese: panda mannaro o ippopotamo col pannolone? Oltre al numero di dita pari o dispari, la principale differenza tra artiodattili e perissodattili sta nell'apparato digerente.  I perissodattili sono piu' primitivi e hanno un apparato digerente molto piu' semplice del complesso stomaco di una mucca. Un tapiro di Baird per nutrirsi deve mangiare anche 34 kg di materiale vegetale al giorno, che e' un decimo del suo peso, ma e' pur sempre l'equivalente in massa di un pastore tedesco, o di tre scaffali Billy dell'Ikea, senza libri. Visto l'apparato digerente poco efficiente per digerire la cellulosa, con batteri solo nell'ultimo tratto dell'intestino, tutta la roba che entra riesce trasformata dall'altro lato, lasciando solo una piccola porzione dietro di se' in massa di tapiro equivalente. Cio' e' considerato estremamente importante perche' un grande parco-macchine di tapiri riescirebbe a produrre humus piu' velocemente di qualunque impianto di riciclaggio dell'umido che rapidamente diventerebbe suolo fertile nelle condizioni climatiche di una foresta tropicale umida. Dalla cacca di tapiro i semi ingoiati germogliano direttamente e in gran quantita', e i tapiri sono considerati importantissimi dispersori di piante a seme grande come l'avocado. Scomparsi i tapiri, di distrubuira' l'avocado o altre piante a seme grande come Raphia faedigera nella foresta? Tecnicamente i tapiri sono i piu' primitivi tra i perissodattili, hanno mantenuto l'aspetto del progenitore comune del gruppo, quello che e' disceso direttamente da una bestia \"sorciomorfa\" subito dopo che si sono estinti i dinosauri, nel Paleocene, circa 55 milioni di anni fa. L'aspetto tozzo, il piede che poggia su piu' dita, la proboscide e una buona dose di convergenza evolutiva hanno reso i tapiri simili ai Condylarthra, i mammiferi che vivevano in sud America prima del grande interscambio americano. L'Hiracotherium, uno di quelli che a scuola ci spacciano per antenato del cavallo delle dimensioni di un cane, assomigliava a un tapiro ed e' un progenitore comune di tapiri e cavalli, piu' dei primi che dei secondi, probabilmente.  Qualcuno chiamerebbe i tapiri fossili viventi. Ma io non sono quel qualcuno.  Tapiro di montagna, il tapiro lanoso E ora veniamo alla mia grande passione, la biogeografia. Delle quattro specie di tapiro rimaste, tre vivono in sudamerica (una e' anche emigrata in centro America), e una vive nel sud est asiatico, in Indonesia, Myanmar, Tailandia e Malesia. Niente in mezzo. Un range un po' strano, ma che ci dice che c'era un tempo felice in cui i tapiri vivevano anche in Europa, nel resto dell'Asia e in nordamerica. discuteremo tra un po' di cosa gli e' successo. Delle tre specie sudamericane rimaste una, il tapiro di Baird (Tapirus bairdii), vive in Centro America; il tapiro brasiliano (Tapirus terrestris) e' quello piu' acquatico, a dispetto del suo nome, e vive lungo i corsi d'acqua nella foresta Amazzonica; se ne conoscono quattro sottospecie, e si parla anche di una nuova specie, simpatrica, Tapirus kabomani; Il tapiro di montagna (Tapirus pinchaque) vive sulle Ande nelle foreste pluviali di alta quota di Equador, Colombia e Peru'. E' chiamato anche tapiro lanoso perche' e' tutto pelosetto e puffoloso per difendersi dal freddo, e' il piu' piccolo dei tapiri ed e' capace di saltabeccare in giro come una capra nonostante il culone, lasciando di sale i ricercatori che ne perdono le tracce.  Tapiro Brasiliano. Credito Ma quello piu' grande e piu' bello rimane il tapiro malese (Tapirus indicus), che sembra un panda mannaro, a guardarlo bene. Dicono che la gualdrappa bianca aumenti il mimetismo spezzando la silhouette, ma io non sono molto convinta di cio', secondo me una roba grossa, pesante, rumorosa e bianca e nera si nota in foresta. Il suo cucciolo infatti e' marrone scuro tutto righe e pois, e quella e' davvero una colorazione mimetica. Se il tapiro malese avesse davvero voluto essere  mimetico sarebbe rimasto del colore del cucciolo anche da adulto. Secondo me e' bianco e' nero semplicemente perche' gli va, perche' alle tapire piace cosi' e selezionano i maschi di conseguenza, e chi cavolo sei tu per dire su a un tapiro da 500 chili che quel colore non e' veramente mimetico e sembra un ippopotamo col pannolone? Io non ci vado a discutere.  Tapiro malese, con cucciolo. Credito Il Megatapirus augustus, che viveva in Cina e si e' estinto 4000 anni fa, era molto piu' grosso del tapiro malese e per quello che mi riguarda poteva anche essere a pois fucsia, era un bestione enorme, miope come tutti i tapiri e con cui non avrei voluto discutere. Ora veniamo alla nota dolente: tutti questi tapiri asiatici, europei e nordamericani, tutti molto simili e tutti nell'unico genere Tapirus, che fine hanno fatto? Perche' anche le quattro specie rimaste sono quasi estinte? I tapiri hanno due problemi: 1) sono molto legati ad habitat di foresta tropicale umida, per cui patiscono molto i cambiamenti climatici e ogni impatto sulle foreste, come il taglia e brucia per far posto all'agricoltura 2) pare che siano molto buoni da mangiare. La fine del Pleistocene deve aver visto una strage di specie di tapiri, per via del cambiamento climatico alla fine della glaciazione e dell'avanzata di homo sapiens in moltissimi ambienti. Ce ne restano 4, e il clima sta cambiando di nuovo, e le foreste scomparendo per far spazio alle piantagioni di palma da olio per produrre le merendine che ci piacciono tanto. E' appena passata la loro festa, pensiamoci: una merendina val bene un tapiro rimasto immutato dal Paleocene?  Baby tapiro di Baird nato in uno zoo. Credito Hat tip: Questo post e' in memoria di Danilo Avi, che amava i tapiri e che ho preso per anni in giro per la sua pronuncia  di perissodattili con la s trentina."},
{"title": "Guida xenofobica al Trentino", "text": "Quest'anno avevamo pianificato le vacanze in Trentino, con tanto di riunione di famiglia con cognati e nipotini. Solo che poi abbiamo letto sui giornali che in Trentino si aggirano degli animali grossi, feroci e fuori controllo. \"Ce ne sono troppi\", dicono i quotidiani locali, e non ci e' sembrato il caso, soprattutto per i bambini. In alternativa, abbiamo deciso di andare in Estonia, a vedere gli orsi. Pare infatti che i boschi del Trentino siano pieni di trentini incazzatissimi, pronti a saltarti alla gola per un nonnulla. Soprattutto, pare sia pericolosissimo capitare per caso tra un trentino e la sua brisa (fungo porcino): per difendere la brisa da un potenziale predatore il trentino attacchera' sicuramente il malcapitato turista che si trovi a passare di li per caso. Le stime ufficiali parlano di oltre mezzo milione di queste belve assetate di sangue e finferli, ma i dati non sono certi, in quanto la dispersione di queste creature e' notevole: una femmina della specie e' stata trovata in orbita a 400 km di altitudine mentre cercava un habitat piu' consono per la sua sottospecie (Trentinus impavidus sapiens), stimata \"Critically endangered\" dalla lista rossa della  International Union for Conservation of Nature (IUCN). Un branco pericoloso di trentini si trova ad esempio sul monte Bondone, purtroppo vicinissimo alla citta' di Trento, dove pone un serio pericolo per la comunita'. Lo sventurato turista che decidesse di fare un po' di trekking sul monte rischia di imbattersi in branchi di trentini della sottospecie Trentinus impavidus albergator (Linneo, 1785), disposto a tutto pur di attirare il turista nella sua tana. La scarsita' di prede dovuta all'habitat  rende questa popolazione di T. i. albergator particolarmente incline a emettere alti lamenti ogni estate per richiamare le prede. Il pericolo principale in cui incorre il turista incauto avventurandosi nel territorio dei Trentini e' pero' di incontrarne uno di sera in un bar e pronunciare davanti a lui la parola \"orso\". Ho raccolto per voi la testimonianza di Lamberto Cazzaniga, turista di Fomentate di Sotto (Milano), ancora in stato di shock. «Ero li fuori dal bar che leggevo L'Adige come ogni sera, e a un certo punto ho detto a mia moglie \"Hai letto l'articolo sull'orso?\". Non l'ho neanche visto arrivare, era dietro di me, e' arrivato questo trentino che ha cominciato a ruggire cose che non capivo, versi che suonavano come \"Ma te pàrelo giust che adès no pòda gnanca pù nàr a binàr su fonghi perché ghe l’ors. Mi son sempre nà anca per no sentìr casìn e adès doverìa nar col campanèl … ma scherzénte?\". Io l'ho tenuto lontano con un bastone, ma quello tornava sempre alla carica e continuava a dire \"el bosc l'é roba nossa\". Poi per fortuna son suonate le sette al campanile della chiesa e il trentino, che notoriamente rifugge il suono dei campanelli, e' scappato via. L'anno prossimo», ha dichiarato ancora Cazzaniga, «andremo a vedere i leoni nel Serengeti, preferiamo una vacanza piu' tranquilla».  Un orso bruno profugo dal Trentino chiede asilo politico nel Regno Unito Non si capisce come mai i trentini siano stati portati di forza in Trentino, un tempo una regione pacifica popolata da orsi, Ladini e Sudtirolesi. Le tribu' germaniche come Goti e Lombardi, fatte marciare di forza oltre le Alpi, avrebbero sicuramente preferito rimanere a casa loro in Scandinavia e in Centro Europa. Una volta liberati in Trentino, la loro espansione e' stata incontrollabile, dato che l'eccellente matematico Bruno Firmiani prevede che la crescita normale di una popolazione, esponenziale e senza limiti, raddoppi ogni cinque anni nel caso degli orsi. Facciamo che gli umani, piu' longevi, raddoppino ogni 25 anni. Se in Trentino sono arrivati mille tra Mocheni, Cimbri, Lombardi, Veneti etc nel 1000 d.C, oggi ci dovrebbero essere 1000*2^40 trentini, il che vuol dire che dovrebbero ricoprire piu' o meno l'intero pianeta. Siamo quindi stati fortunati che gli orsi ne abbiano tenuto sotto controllo la popolazione, riducendoli dal milione di miliardi che la matematica si aspetterebbe al solo mezzo milione effettivo. Una vera strage, e' innegabile, ma il ruolo ecologico degli orsi nel mantenere la popolazione di queste belve sotto controllo  si e' rivelato fondamentale nei secoli. Oltre che per gli orsi, il trentino muore anche, come tutti, di incidenti stradali, tumori, malattie coronariche, valanghe, frane, omicidi, mucche, shock anafilattici, tutte le cose che accadono anche agli altri umani. Per prevenirgli questa vita di strazi in un habitat non adatto, si potrebbe riportarli a casa loro, nelle gelide vallate dell'Europa centrale da cui provengono, dove sarebbero piu' felici. C'e' infatti chi dice che i trentini siano troppi, e che bisognerebbe controllarne la popolazione. A queste persone rispondo solo che, finche'  c'e' portanza ambientale, abbattere un numero fisso di individui a caso mi sembra che rischi di creare un'alterazione genetica nella struttura della popolazione, visto l'alto numero di sub-popolazioni geneticamente isolate nei masi e nelle valli. E comunque e' crudele, anche se sono feroci. Non e' ben chiaro perche' i trentini non si espandano oltre i confini regionali, verso la Lombardia e il Tirolo. Espansioni in Austria sono ben documentate, ma si sa che, essendo le leggi in quei paesi differenti, il trentino che si avvicinasse troppo alle case dei nord tirolesi verrebbe sicuramente tenuto a bada o, nel peggiore dei casi, allontanato con la forza. Per fortuna in Italia queste leggi non ci sono e si assicura a quei trentini ancora non sterminati dalle mucche, dalle api, dalla guida in stato di ebbrezza etc un'esistenza libera in un territorio protetto. Hat tip: Mark Twain. M.S. e A.G. per la traduzione."},
{"title": "Cecil &amp; co.", "text": "C'e' un messaggio nella storia dell'uccisione di Cecil il leone che chi si occupa di conservazione e di comunicazione dovrebbe imparare. Di leoni uccisi piu' o meno legalmente e in modo piu' o meno brutale ce ne sono centinaia ogni anno, i numeri sono in calo, la specie e' in pericolo. Ricercatori e conservazionisti protestano, scrivono articoli scientifici, occasionalmente scrivono sui giornali, a volte una persona famosa ne parla sui social ma niente succede, e' un messaggio urlato da un muto a dei sordi, che rimane del tutto inascoltato.  Poi qualcuno tocca Cecil il leone, quello bello con la criniera nera e il radiocollare figo dell'universita' di Oxford, e il demente che lo ha ucciso si ritrova i picchettaggi sotto casa e i messaggi di morte su Facebook (i picchettaggi li condivido, ma sui messaggi di morte non saro' mai d'accordo, li trovo vergognosi). Qui c'e' una lezione di comunicazione che bisognerebbe capire, e magari imparare a gestire, perche' avere l'opinione pubblica dalla parte di una buona causa e' importantissimo. Ci sono delle specie, per lo piu' grossi mammiferi, definite \"specie ombrello\" perche' la loro protezione protegge, come un ombrello, tutte le altre che ne condividono l'habitat. All'interno di queste specie alcuni individui diventano particolarmente importanti dal punto di vista mediatico, perche' diventano \"iconici\" per rappresentare non solo la loro specie, ma anche i sentimenti  umani che si proiettano in loro. Ed ecco che Cecil il leone diventa l'emblema della forza \"onesta\" e pura degli animali, brutalmente annichilita dalla vilta' umana, come in una favola di Fedro. Se Cecil-Simba avesse squartato Bambi o Pumbaa sarebbe stato po' un problema, ma per fortuna le telecamere erano spente quando e' successo. L'orsa Daniza e' diventata la proiezione dell'amore materno che difende i piccoli contro i pericoli dell'uomo crudele (forse qui piu' Esopo che Fedro), ma la sua disavventura finita male ha fatto scoprire a tutti che esiste un progetto di reintroduzione di orsi sulle Alpi Marius il giraffino ucciso nello zoo di Copenhagen, icona degli animali tenuti \"ingiustamente\" in cattivita' negli zoo, e' diventato un simbolo di infanzia brutalmente violata (sempre dall'uomo, il cattivo di queste storie e' sempre Lui). ... e cosi' via, di esempi ce ne sono decine. quello che accomuna questi animali e' di avere un nome, di essere grandi mammiferi che tutti amano per effetto Bambi, perche' sono gli animali che popolano le nostre favole di bambini, perche' sono simboli di caratteristiche umane, perche' sono belli e pelosi e, diciamocelo, facili da antropomorfizzare. In qualche modo diventano \"pet\" astratti, mascottes in cui si vedono rispecchiati dei valori importanti. Uccidere questi individui (e solo loro) significa andare a colpire quei valori etici importanti per la nostra societa' (la forza onesta, l'amore materno, l'innocenza etc.). Lo aveva ben intuito Antoine de Saint-Exupéry nel suo \"Piccolo Principe\": Chissenefrega se il dentista psicopatico che ha ammazzato Cecil era gia' sotto processo in America per aver ammazzato un orso, sempre con l'arco (quanto ci impiega un orso a morire per un colpo di freccia?). Quello era un orso anonimo, non lo conosciamo, che importa se gli americani hanno meno orsi bruni che l' Europa e li ammazzano in modo doloroso e barbarico? A noi importa di Cecil e di mamma Daniza. Anche l'orsa MJ2, ora ricercata per aver attaccato un podista per proteggere i suoi cuccioli, rischia di fare la fine di Daniza o, nella migliore delle ipotesi, di finire i suoi giorni in un recinto al Casteller, e i piccoli rischiano di non passare l'inverno. Solo che, a differenza di Daniza, questa orsa viene indicata solo con una sigla, e ce ne sentiamo un po' piu' distaccati, sappiamo poco della sua storia, e poi siamo tutti presi da Cecil adesso. Forse, potrebbe essere una buona idea dare un nome agli individui di specie in pericolo su cui si vuole catalizzare l'opinione pubblica. Per MJ2 e' stato proposto il nome Minnie. Ce la fa gia' sentire piu' vicina, solo pensare che Minnie sta per fare la fine di Daniza. Si potrebbe scegliere un globicefalo a caso di quelli che hanno la rotta estiva nei pressi delle isole Faeroe e che vengono trucidati ogni anno, uno solo, e chiamarlo che so, Charlie. E se qualcuno lo tocca, l'anno prossimo... lo slogan Je suis Charlie c'e' gia', non bisogna neanche crearne un altro, e magari finalmente si riesce a fare una campagna di pubblica vergogna contro le Faeroe. Non perche' i globicefali siano specie a rischio, ma perche' non c'e' motivo se non una tradizione barbarica per continuare a sbuzzare cetacei ogni anno. I quattro rinoceronti bianchi settentrionali rimasti al mondo li si potrebbe chiamare John, Paul. Ringo e George, e i Beatles non si toccano, soprattutto ora che i rinoceronti ci sono stati presentati personalmente. Non mi stupirebbe se il dentista psicopatico o un amico suo cercassero di ammazzarne uno o piu', magari con le freccette, per l'unico motivo che stanno finendo e bisogna sbrigarsi ad approfittare dei \"saldi di stagione\". Bisognerebbe spargere la voce che se qualcuno tocca Paul magari sir Paul, quello vero, gli mette una taglia sulla sua, di testa. Suggerisco di scegliere un lupo maremmano a caso e chiamarlo Francesco, e di dire che e' amico del papa. Non si toccano i pet. Neanche quando sono selvatici. Mi sembra questa l'eredita' di Cecil. Oramai quella della conservazione della megafauna e' una guerra persa di cui stiamo combattendo battaglie di retroguardia. Sono certa che antropomorfizzare un leone o un globicefalo sia un'arma psicologica non vietata dalla convenzione di Ginevra, e ben venga se serve a procrastinare di qualche anno l'estinzione di un'altra specie di grande mammifero."},
{"title": "Come nutrire Fido e Fuffy: opinione ragionata di una biologa non d'assalto", "text": " Recentemente il programma TV Report, condotto da Milena Gabanelli, ha mandato in onda un servizio di Sabrina Giannini sul cibo industriale per animali da compagnia. Sin qui poco male, io la TV in genere la guardo molto poco, ne' presto molto peso a quello che si dice, ma bene ci siano trasmissioni che sollevino il punto. Il motivo per cui scrivo questo post e' che sono allarmata da quello che leggo in rete: a seguito della trasmissione TV proprietari e allevatori hanno smesso di nutrire i propri animali con cibo industriale (bilanciato) improvvisando una dieta fai-da-te priva di qualunque senso biologico. Sebbene sia vero che questo blog parla di animali strani e non di Fido e Fuffy, penso non ci sia nulla di male a prestare occasionalmente un parere ragionato a favore del benessere dei nostri lupi da balcone e delle nostre tigri da salotto, un primo passo, il piu' importante, per accettare e desiderare il benessere anche delle creature selvatiche. Se avete dubbi, per favore cercate di arrivare in fondo a questo post, per amore della vostra creatura pelosa. Il servizio di Report dura un'ora circa e potete trovarlo qui in versione integrale. Per come io (e molti altri, a giudicare dalla rete) interpretiamo il messaggio, la tesi centrale sostenuta da Sabrina Giannini e Milena Gabanelli e' che bisognerebbe tornare a nutrire cani e gatti con gli avanzi della nostra tavola, come si e' sempre fatto, o con scarti di macelleria. Falliti questi, possiamo cucinare di proposito a casa il cibo per i nostri pet. Il secondo messaggio e' che i veterinari che consigliano il cibo industriale sono tutti corrotti e al soldo delle multinazionali del business del cibo per animali, paragonato a Big Pharma in quanto a sordida corruzione. Perche' i medici che prescrivono medicine, si sa, sono tutti al soldo delle case farmaceutiche e conviene curarsi con  l'omeopatia. Di conseguenza anche i nostri pet possono benissimo mangiare quel che capita, che e' molto piu' sano di roba fornita dalla terribile e super corrotta Pet Food Industry. In mezzo a tutto questo, si mette in dubbio in generale la credibilita' scientifica della medicina veterinaria che proclama di aver clinicamente sperimentato quei cibi o i singoli elementi che lo compongono. Il parallelo con Big Pharma e' evidente sin dall'inizio, quando una veterinaria intervistata (Michela Pettorali), sotto pressione e incalzata da Giannini dice \"noi possiamo prescrivere solo farmaci ad uso veterinario\" (1). E spero bene, mi vien da aggiungere, altrimenti il sistema si piegherebbe a troppi abusi, se un laureato in veterinaria potesse prescrivere farmaci pure al padrone. \"Non possiamo prescrivere farmaci a uso umano anche se hanno la stessa molecola\". Qui spero che sia stata tagliata la parte in cui avrebbe dovuto dire che il dosaggio tra un farmaco per un umano da 50 kg e' diverso da quello di un gatto da 5 kg, perche' il problema e' tutto li, il dosaggio. \"Alcuni costano meno\". Ed eccoci al complotto: i vet possono prescrivere solo farmaci a uso veterinario unicamente per salvaguardare i guadagni di Big Pharma. Non perche' spesso il dosaggio e' diverso, e non ci si puo' fidare dell'abilita' del proprietario a suddividere in dieci parti una pillola. Non che le industrie farmaceutiche non ci marcino sui farmaci veterinari, semplicemente non fanno distinguo tra bipedi e quadrupedi, se devono trarre un profitto. E' il libero mercato, baby, non il complotto del Clavulox. Non so esattamente quali fossero le reali intenzioni del programma, perche' il cibo industriale viene demolito in toto dal duo Giannini &amp; Gabanelli senza fare alcun distinguo, in particolare infierendo sulle marche accreditate dai  veterinari. Nel contempo, viene fatto un esercizio di benaltrismo suggerendo che le cifre che spendiamo per i pet e per il loro benessere sono enormemente alte, con tutti i bambini che muoiono di fame.  I veterinari intervistati: Il Dr. Enrico Chisari, che ha opinioni nettamente contrarie al cibo industriale, e non riesce a leggere l'etichetta. Qualcuno gli comperi degli occhiali da presbite in farmacia. Ops, ho detto farmacia. Con una lente di ingrandimento riesce alla fine a leggere che nel cibo per cani Purina per \"digestione sensibile\" ci sono 6000 milligrammi di Bentonite, la roba, ci spiegano, con cui si fa la lettiera per gatti. 6000mg/kg = 6g/kg =0.6 g in una porzione da 100 g. La Bentonite e' un'argilla, che si usa, come il carbone attivo, per detossificare e si vende anche a uso umano. Tanta fatica a leggere per trovare solo un additivo per eliminare le eventuali tossine che affermi esserci? Ricordiamo che e' per cani con problemi digestivi. Ah, gia' secondo Giannini 0.6 g servono ad assorbire la diarrea _dentro_ l'intestino del cane. Mah. Andrea Zatelli, che si e' lamentato qui che la propria intervista e' stata molto tagliata stravolgendo completamente  il suo pensiero Veterinario Francese anonimo, doppiato e col volto oscurato, che dice che in Francia solo i veterinari possono prescrivere e vendere cibi per la gestione di patologie veterinarie. E quindi? Questo in che modo dimostra che il cibo medicato sia inefficiente? Giacomo Biagi, L'unico che sembra dire cose sensate, dice che se si da al cane una dieta casalinga bisogna aggiungere integratori, tra cui fosfato di calcio. Solo che piu' avanti un suo paziente canino ha calcoli da eccesso di calcio nella dieta. Sara' perche' i proprietari non sono farmacisti e non sono affidabili nel dosaggio degli integratori, per cui in questo modo e' facile provocare involontariamente danni ai propri animali? Siamo quindi cosi' sicuri che questa dieta casalinga-piu', addizionata di integratori industriali, sia il top? David Bettio - Medico veterinario omeopata. Se dai retta a un veterinario omeopata inutile che vai avanti nella lettura, dato che negli animali non funziona neanche l'effetto placebo. Debora Guidi, veterinario Nutrizionista. Sara' un'omonima della Debora Guidi informatrice scientifica veterinaria, quindi al soldo diretto di Big Pet Food? Non mi soffermo sui cani doppiati che accusano i vet, e neanche su questo convegno tenutosi in Abruzzo sull'alimentazione dei cuccioli di cane, dove tutti gli intervistati sono anonimi, doppiati e col volto oscurato, ma dove si accusano i veterinari partecipanti di ricevere ingenti gadgets da Big Pet Food. Giornalismo attendibile. Almeno alle Iene la gente mostra la faccia, di solito. Lasciamo correre anche che studi scientifici dell'86 e dell'87, supportati da altri piu' recenti, vengano dichiarati irrilevanti. Mi soffermo invece sulle continue accuse a Royal Canin, il target preferenziale di tutta l'inchiesta. Non perche' Royal Canin mi stia particolarmente a cuore, ma perche' molti proprietari di cani e gatti hanno abbandonato la dieta bilanciata  consigliata dal veterinario e hanno cominciato col fai-da-te random. Allora, intanto Royal Canin e' colpevole di diversificare i propri prodotti in base al target, perche' ci sono crocchette per varie razze di cani. Non ci e' dato sapere se questi prodotti siano tutti uguali e quindi e' una truffa o se ci siano effettivamente differenze di formulazione. Ma finche' il prezzo e' lo stesso, prendere cibo per levrieri o per labrador o generico mi sembra un vezzo e non uno scandalo criminoso. Di sicuro i miei gatti percepiscono differenze di sapore tra diversi tipi di cibo Royal Canin, quindi qualche differenza suppongo che ci sia. Poi Royal canin e' colpevole di voler proteggere i propri segreti industriali e di non voler la stampa nei laboratori. Non sono gli unici, anche la Hill's la pensa allo stesso modo. Io mi sarei posta il problema di parlare con gli ispettori, che sicuramente ci sono negli stabilimenti francesi: Una giornalista e un cameraman sono in grado di decidere se un cane o un gatto stanno bene? In base a cosa? Magari gli assaggiatori di crocchette stanno bene, magari no, ma anche se lei fosse entrata cosa avrebbe visto, non capendo niente (dimostrabilmente) di animali? Con lei non ho visto esperti. Pero' viene mandato un filmato realizzato dalla PETA negli USA nel 2003 nei laboratori (viene detto solo dopo) della Iams. Dopo lo scandalo la Procter&amp;Gamble fu multata e bandi' i test sugli animali, quindi dal 2003 la Iams ha smesso di fare sperimentazione su animali. La grave colpa della Royal Canin e' che il suo proprietario, la Mars, ha acquisito la Iams nel 2014, 11 anni dopo la fine dei test. Ma questo non e' stato colto. Quello che i proprietari di animali, (a giudicare da quello che leggo in rete) hanno colto e': \"la Royal Canin fa vivisezione sui cani\", motivo sufficiente per molti per smettere di dare a Bau e Miao una dieta bilanciata e passare al fai-da-te, non tollerando il maltrattamento su cani, mai dimostrato pero' per Royal Canin, o per prodotti europei come Almo Nature per via delle leggi restrittive (la sperimentazione su animali e' consentita in Europa solo per scopi medici).  Quindi non piu' Royal Canin, non piu' Almo Nature, non piu' cibo del supermercato che contiene il 4% della carne dichiarata sull'etichetta (e in quest'ultimo caso sarei d'accordo), date gli avanzi ai pet. O, per i piu' difficili, la dieta \"crudista\" BARF (more later). Chiaramente, questo vale anche se il vostro pet ha problemi di salute e deve fare una dieta particolare: secondo Report, meglio il fai-da-te che le scatolette bilanciate, che costano. Ma il fai da te come si fa a bilanciarlo? Ma certo, meglio rischiare col fai-da-te che uccidere il pet con le aflatossine delle crocchette. E qui vien fuori qualcosa di interessante. La ricercatrice intervistata, Annie Leszkowicz, e' autrice ad esempio di uno studio in cui di dice che il mais Bt, quindi mais OGM, e' molto meno a rischio di portare aflatossine. Ma chi mai in Italia desidera dare cibo OGM (Orrore, orrore!) al proprio pet? Quello che non viene detto e' che se il grano o il mais _biologico_ glielo cuociamo in casa ci saranno probabilmente anche piu'  aflatossine, che sono tossine prodotte da un fungo che attacca i cereali, e gli avvelenamenti di queste sostanze sono comuni anche tra le persone. Sicuramente bisogna comprare cibo per animali con una corretta filiera HACCP, ma come si controlla la qualita' del cibo biologico comprato dal contadino a km zero, relativamente alla presenza di tossine fungine?  Sicuramente bisogna dubitare del cibo economico comperato dalla micro azienda, ma da qui a dire che le crocchette per cani sono tossiche ce ne passa: quanti pet conosciamo avvelenati dalle crocchette Royal Canin, e quanti perche' hanno mangiato un'alimentazione squilibrata? E qui veniamo finalmente alla parte importante di questo post: qual e' il problema di dare a cani e gatti gli avanzi? E' vero, verissimo che la mia bisnonna i gatti li teneva fuori per dar la caccia ai topi e passava loro, se pure, gli avanzi. Ma quanto vivevano questi animali? Tre anni se arrivavano all'eta' adulta? Quattro? Cinque i fortunati? La societa' e' cambiata nel'ultimo secolo. Cani e gatti non sono piu' strumenti da lavoro usa-e-getta ma membri di famiglia, alternative alla solitudine in cui ci confiniamo nelle nostre case, noi specie sociale evolutasi per vivere in clan familari numerosi. Surrogati del clan che rispondono quindi a bisogni affettivi, e non alla necessita' di puntare una preda da mangiare a cena, far la guardia alle pecore o tener lontani i topi. Andando a pescare nella sfera degli affetti, vogliamo che vivano bene e a lungo, e per questo siamo disposti a spendere. Nessuno protesta se Sabrina Giannini e Milena Gabanelli spendono 100 euro per volta dal parrucchiere, giusto? Salvaguardare l'estetica e' un valore socialmente accettato, evidentemente piu' accettato da qualcuno del salvaguardare una creatura a cui si vuole bene.  I Carnivori si sono separati dal resto dei mammiferi almeno 50 milioni di anni fa, e canidi e felidi circa 42 milioni di anni fa. Tutto questo tempo ha segnato una notevole variazione negli adattamenti: esseri umani, cani e gatti mangiano cose differenti, hanno un metabolismo differente e hanno esigenze nutrizionali differenti. Non e' come nutrire il neonato, che piu' o meno ha la nostra biochimica interna e i nostri stessi pathway enzimatici. No, cani e gatti hanno un fegato differente, producono (o non producono) vitamine diverse e aminoacidi diversi e proteine diverse. Ad esempio, noi umani abbiamo un fegato in grado di detossificare l'alcol e la teobromina della cioccolata, cosa non vera per cani e gatti, che muoiono di avvelenamento per queste sostanze. I gatti non producono la taurina ma invece producono la vitamina C, come anche i cani. La taurina pero' si degrada al calore e non si trova piu' nel cibo cotto. Noi abbiamo solo otto aminoacidi essenziali da introdurre con la dieta, cani e gatti ne hanno dieci. Cani e gatti sono intolleranti al lattosio. Anche meta' degli italiani, se e' per questo. Dare la mozzarella al cane come snack e' stupido e rischia di dargli problemi intestinali. I gatti inoltre non digeriscono l'amido, gli manca l'enzima alfa-amilasi che abbiamo noi primati onnivori discendenti da un lontano antenato, non condiviso coi carnivori, tendenzialmente erbivoro. Dare la pasta al gatto e' un crimine. Inoltre la quantita' di grassi necessaria varia da umani a felini a canidi e dipende oltre che dalla specie dall'eta', dalla razza, dal sesso, dallo stato riproduttivo e dal tipo di vita. Idem dicasi per le fibre. E naturalmente ci sono differenti necessita' di minerali, soprattutto nei gatti. E' vero che i gatti sono carnivori stretti ma non e' vero che devono mangiare solo carne. Nello stomaco di un topo un gatto trova cereali _predigeriti dall'amilasi del topo_ e fibre vegetali. I gatti inoltre in natura mangiano erba per supplire al fabbisogno di fibre. Ora, potremmo certo rivolgerci a un veterinario nutrizionista (sperando che sappia cosa dice) per fare una dieta bilanciata al nostro amico peloso, cucinargli in casa due volte al giorno cose differenti da quelle che cuciniamo per noi e in questo spendere comunque un bel po' di soldi. Ricordarci di aggiungere taurina di sintesi al gatto, che quella della carne si e' distrutta cucinando. Oppure potremmo dargli i nostri avanzi, o gli scarti di macelleria, sapendo pero' che una dieta inappropriata per incompetenza o incuria potrebbe ucciderlo o causargli gravi danni alla salute. Oppure potremmo dargli il cibo industriale. Certo, non e' il meglio, certo ci possono essere problemi di micotossine (anche nel nostro cibo, del resto), certo bisogna imparare a leggere le etichette e discriminare tra prodotti buoni e prodotti meno buoni. Ma e' il compromesso meno peggio per garantire ai nostri amici una vita dignitosa e lunga, se non si hanno il tempo, le conoscenze e la pazienza di preparare per loro del cibo adeguato Ultimamente ha preso piede la moda della dieta BARF, che consiste nel dare a cani e gatti carne, ossa e organi di animali crudi, derivati del latte e ai cani un 20-40% di frutta e verdure crude. Non ci sono evidenze scientifiche, tuttavia, che indichino che questa dieta sia migliore, ne' che per animali sottoposti da 10000 anni a selezione artificiale la dieta di un lupo selvatico sia adeguata. Certo non c'e' il rischio di perdere la taurina ma c'e' il rischio di toxoplasmosi, salmonellosi e altre infezioni, e di perforazione dell'intestino con le schegge d'osso. Nel dubbio, io ai miei pet offro cibo commerciale e, quando possibile, alterno con snack a base di carne e pesce, a volte crudi. Perche' tra credere a una giornalista d'assalto che deve fare lo scoop a tutti i costi e ponderare cos'e' meglio per i miei gatti sulla base delle mie conoscenze da biologa e di quello che mi dice la letteratura scientifica, io propendo per la seconda opzione. (1) Update: Qui c’è la normativa sulla prescrizione di farmaci umani da parte dei veterinari. E’  concesso l’uso in deroga solo se manca il corrispondente farmaco veterinario. La legge mi sembra giusta. Certo non è giusto che le case farmaceutiche ci marcino, ma questo non avviene per tutti i farmaci veterinari. Sarebbe stato interessante sapere quali ditte lo fanno, qual'e' lo scarto di prezzo e in che percentuale di casi, ma Report butta via il bagno con il bambino."},
{"title": "Il pesce che guarda le stelle (Uranoscopus scaber)", "text": "Je dis: Que cherchent-ils au Ciel, tous ces aveugles poissons? Charles Baudelaire, floricultore francese Cara Evoluzione, Qui e' il tuo amico Uranoscopus scaber che ti scrive, forse ti ricordi di me come pesce lucerna o pesce monaco. Approfitto del Darwin Day appena trascorso per scriverti questa nota di ringraziamento per tutto quello che hai fatto per me. Sai, io passo lunghe giornate nascosto sotto la sabbia ad aspettare che passi qualcosa di interessante da mangiare, un gamberetto, un pesciolino, una scoria atomica, un sacchetto di plastica, e ho tempo di meditare sulle faccende. Pensavo quindi che e' arrivato il momento di scriverti. Sai quella striscia rossa di pelle che mi sporge dalla bocca, attaccata alla mandibola inferiore? E' f-a-v-o-l-o-s-a per attirare le prede, ci cascano sempre! Certo, non e' superlusso come quella che hai dato ai parenti abissali delle rane pescatrici, che e' pure bioluminescente, ma in fondo io vivo sulla scarpata continentale e non scendo mai sotto i 3-4oo metri di profondita', quindi va bene. E che dirti della mia colonna vertebrale? Tutte le sogliole me la invidiano, pensa un po! Nessuno ne ha una cosi' bella! Riesco a piegare la testa verso l'alto a un angolo che sembra impossibile a tutti i rombi, almeno 60 gradi!  Da Huet et al, (1999). Sai, grazie a te, quanto ci impiego a ingoiare una preda viva? 30 millisecondi! Un trentesimo di secondo! E tutto grazie alla perfetta cordinazione tra falsa esca, movimento della testa e apertura della bocca, che e' sincronizzata con lo scatto della testa. Un piccolo capolavoro di ingegneria. Sono cosi' veloce che gli umani, per vedermi mangiare, devono filmarmi a 400 fotogrammi al secondo! Altro che onde gravitazionali, lo spaziotempo lo modifico io, anche se mi resta sempre sullo stomaco. E poi... e poi... che dirti delle mie spine velenose? A volte lo faccio apposta, mi diverto a mettermi (relativamente) vicino alla costa, in attesa di un umano che si avventuri. E mentre cammina sulla sabbia... zacchete, ecco che mi piazza un piede sul dorso, e mi diverto moltissimo, coi miei occhietti telescopici che sporgono da sotto la sabbia, a vederlo saltellare su un piede solo. Come sono ridicoli, gli umani! Mi sembra il minimo che possa fare, dopo aver visto tanti miei simili presi nelle loro malefiche reti a strascico e finiti in caciucco! Quando tocchera' a me,  so che almeno mi saro' gia' fatto giustizia. E' un po' doloroso anche per me, la pelle che ricopre le mie due spine velenifere resta infissa nella vittima (si puo' mica fare qualcosa? Tipo, chiudere le grondaie dove scorre il veleno, trasformandole in canali?), ma ne vale la pena. E' una neurotossina, mica pizze e fichi... Sfortunatamente non e' cardiotossico, ed e' termolabile: una volta in padella sono... fritto, anche come tossicita'. Posso avere la tetrodotossina pure io, come i pesci palla?  C'e' pero', cara Evoluzione, una cosa che non mi e' chiara. E' bellissimo che io abbia un organo che emette suoni. Posso cantare. Potrei andare a Sanremo, se non ci fosse il caciucco di mezzo. Tanto nessuno si accorgerebbe della differenza tra un cantante e un pesce lesso. E grazie a te sto, pian pianino, modificando il mio organo sonoro per emettere scosse elettriche. Non sono volgare come una torpedine, ovviamente, ma riesco a modulare i segnali elettrici che emetto, dovresti vedermi! Adesso ne emetto di due tipi: quelli brevi, che durano millisecondi, e che emetto quando mi toccano, e quelli lunghi, che durano alcuni secondi, che uso durante il corteggiamento. Io, che sono un maschio, ho l'organo elettrico (e non solo quello) molto piu' sviluppato delle femmine e lo uso anche per emettere segnali elettrici a bassa frequenza (5-10 Hz), le femmine li trovano irresistibili!  Tutto cio' e' bellissimo, ma cosa me ne faccio senza  recettori elettrici degni di questo nome? Potremmo svilupparli un po' di piu', gentilmente, soprattutto nel cervello? Non voglio usare l'organo elettrico per accendere le lampadine, ma adesso basta a fare la forma di transizione, cosi' non sono ne' carne ne' pesce. Cioe' no, pesce son pesce. Cosi' non e' ne' un organo sonoro, ne' uno elettrico, volevo dire, i biologi insistono con questa storia della forma di transizione, e io mi sarei pure un po' stancato. E poi, ho degli eccellenti otoliti per percepire i suoni. Potrei transire verso recettori elettrici, anche? Gia' che ci siamo, avrei un'altra piccola, richiesta, se possibile, in fondo e' la tua festa, e magari sei in vena di regalie e mutazioni. Non discuto sull'avere dei parassiti, quelli lo so che li hai distribuiti un po' a tutti. Ma proprio a me dovevi dare il verme piatto trematode che vive nella cistifellea? Oltre a fare un po' schifo, mi fa pure venire le coliche. E poi, gia' che ci siamo, noi pesci siamo famosi per l'omega tre, che combatte il colesterolo. Solo io sono il figlio della serva, tra i pesci, e mi toccano gli accumuli di colesterolo nella cistifellea uguali uguali a quelli degli umani con l'ipercolesterolemia? Mangio pesce azzurro e gamberetti, non li friggo neanche, ho omega tre fin sopra le dorsali, che devo fare per ridurre il colesterolo? Se e' uno scherzo, dai, parliamone. Prima che ti venga in mente di farmi salire pure i trigliceridi e la pressione.  [Questo davanti sono io. Ebbene si, alla fine mi hanno fregato. Ho giusto fatto in tempo a scrivere questa lettera, e poi sono finito a condire gli spaghetti, insieme a mio cugino Michelangelo. Bloggato e mangiato] Alcune referenze consultate Huet, L., Goosse, V., Parmentier, E. and Vandewalle, P., 1999. About some skeletal particularities of the first vertebrae related to the mode of prey capture in Uranoscopus scaber (Uranoscopidae). Cybium, (2). Hopkins, C.D., 2009. Electrical perception and communication. Encyclopedia of neuroscience, 3, pp.813-831. Ternengo, S., Quilichini, Y., Katharios, P. and Marchand, B., 2009. Sperm ultrastructure of the gall bladder fluke Anisocoelium capitellatum (Digenea: Cryptogonimidae), a parasite of Uranoscopus scaber (Pisces: Uranoscopidae). Parasitology research, 104(4), pp.801-807. Gilloteaux, J., Ott, D.W. and Oldham‐Ott, C.K., 2011. The gallbladder of Uranoscopus scaber L.(Teleost Perciform fish) is lined by specialized cholecystocytes. The Anatomical Record, 294(11), pp.1890-1903."},
{"title": "Cervello di gallina: come gli uccelli pescano e altre storie imbarazzanti", "text": "Noi mammiferi siamo quelli intelligenti, giusto? E noi primati siamo quelli piu' intelligenti di tutti, perche' manipoliamo le cose, giusto? Sbagliato. E' che ci piace crederlo, ci fa sentire tanto superiori. I dinosauri erano grossi, ma -si dice- avevano un cervello \"di gallina\", cosi' noi con un cervello grosso e capaci di manipolare possiamo sentirci \"la specie dominante\" Sfortunatamente le dimensioni del cervello non contano in modo del tutto significativo, altrimenti le balene si scambierebbero le ricette per il sushi di baleniere giapponese e ci spargerebbero su della salsa di soia per vedere se, come in questo video, balliamo come i calamari decapitati. Un'altra cosa che ci fa sentire importanti e' avere sviluppato delle mani in grado di manipolare gli oggetti.  Le lontre marine aprono le conchiglie con le pietre, i primati si construiscono piccoli utensili, e noi abbiamo delle mani sofisticatissime in grado di suonare il pianoforte. Evidentemente le mani devono essere essenziali nello sviluppo dell'intelligenza, uno penserebbe. La teoria vacilla un po' quando guardiamo i delfini, intelligentissimi pur non avendo le mani, ma su, e' un errore sperimentale, non stiamo a sottilizzare. In base a questa logica e' ovvio che un T. rex, avendo il cervello piccolo e le manine atrofiche, doveva essere stupido, e di conseguenza lo devono essere anche i suoi cugini uccelli, tutte e diecimila le specie viventi in blocco, considerando che non hanno le mani e neanche la neocorteccia, la zona del cervello dei mammiferi responsabile dell'autocoscienza e dell'intelligenza. Uno studio del 1964 di Thomson A.L. sosteneva che l'unico caso documentato di uccello, tra le 10.000 specie esistenti, in grado di usare oggetti era uno dei fringuelli di Darwin delle Galapagos, il fringuello picchio Camarhynchus pallidus, che usa rametti per estrarre bruchi dagli alberi e ricicla molte volte lo stesso utensile (qui un video di 78 secondi che lo mostra in azione) Gli uccelli naturalmente non sono della stessa opinone, e che abbiano un'opinione ci sono ormai pochi dubbi. E' difficile stabilire le capacita' cognitive e in generale l'intelligenza di un'altra specie, soprattutto perche' neanche per gli esseri umani riusciamo a dare una definizione univoca di intelligenza. Estendere il concetto a specie che si sono evolute in modo indipendente e che probabilmente hanno approcci al mondo e filosofie di vita completamente diverse dalla nostra e' un compito ancora piu' arduo, e difficilmente generalizzabile. Concentriamoci dunque sulla capacita' di compiere azioni logiche in sequenza, possibilmente usando oggetti. Non e' onnicomprensivo come strumento, non e' il massimo, ma se non altro possiamo usarlo per comparare tra specie diverse. Secondo uno studio francese del 2002, ben 104 uccelli sono capaci di usare strumenti, di cui 39 in modo proprio (come usare bastoncini o colpire un uovo con una pietra per aprirlo) e 86 borderline (ad esempio i gabbiani che lasciano cadere le uova su una pietra per aprirlo, ma non manipolano direttamente la pietra). Cio' ammonterebbe a circa l'1% delle specie, ma bisogna anche dire che di molte specie si sa veramente poco. Tra i mammiferi, inclusi noi, circa una ventina di specie (su quasi 5000) sono note per usare strumenti, propriamente o borderline, ovvero lo 0.5%. Urge un esame di coscienza. I corvidi gia' dai tempi di Konrad Lorenz hanno gettato la maschera e mostrato capacita' sconcertanti persino per i mammiferi (checche' ne pensasse Thomson nel 1964), ma recenti esperimenti mostrano che questi uccelli sono capaci di risolvere puzzle che sarebbero complicati anche per alcuni umani di mia conoscenza. L'animale del video, libero ma tenuto in cattivita' per tre mesi, e' stato gia' a contatto coi singoli pezzi del puzzle ma non li ha mai visti tutti insieme, ne' ha mai dovuto creare la sequenza logica necessaria per arrivare al premio. Se temete di non capire  il video perche' e' in inglese e non conoscete la lingua, pensate che neanche il corvide dell'esperimento la conosce, ma ha capito benissimo di che si tratta. Specie dominante, si?  La taccola del prossimo video, invece, conosce le bottiglie di acqua ed e' molto piu' brava lei a spiegare cosa vuole di quanto lo siano gli umani che ha intorno a capire che ha sete e non fame  Lo studio francese del 2002 elenca, tra le 104 specie di uccelli manipolatori, almeno una trentina di specie di corvidi, di cui sette usano piu' di una tecnica di manipolazione degli oggetti. Il corvo comune Corvus brachyrhynchos e' la specie che usa piu' tecniche in assoluto: usa le pietre per martellare le ghiande e aprirle, fa la punta ai bastoncini per sondare i buchi in cerca di insetti, lancia le noci sulle strade asfaltate aspettando che passino le auto e le aprano, strofina i pesci sulla sabbia per desquamarli e, in cattivita', sa usare un cucchiaio per trasportare l'acqua e inumidire il cibo. Gli altri grandi manipolatori (nel senso di usare oggetti) sono i passeriformi come le cince, mentre i quattro casi riportati di pappagalli includono solo animali in cattivita', come il caso in questo video. Cio' non li rende meno sensazionali e pieni di risorse, non saranno corvi ma sono bravini anche loro, come mostra bene questo video di 108 secondi  Il kakatoa prende la pasta, la intinge nella salsa anche se diventa scivolosa e difficile da manipolare e infine, quando e' ben saporita, la offre al cane. I cani sono animali intelligenti, giusto? Quanti cani conoscete che messi davanti a due ciotole, una con la pasta e l'altra con la salsa, penserebbero di mescolarle e offrirle a una bestia di un'altra specie aspettandosi il ritorno della cortesia? E si noti che il cervello del cane e' molto piu' grande di quello del pappagallo. E se avete in casa due gatti e un pappagallo annoiati, quello in grado di intrattenere la compagnia fornendo giocattoli e' sicuramente il pappagallo  Ok, forse finora vi ho convinti che i corvidi, i passeriformi e i pappagalli sono intelligenti quanto i mammiferi, a volte di piu'. E per quanto riguarda gli altri ordini? Non ci sono casi documentati di manipolatori tra i fagiani, le anatre, i colombi, i falchi, i rondoni e gli svassi, ne' in altri gruppi di uccelli piccoli e poco studiati come i colini della Virginia. i quetzal, e altra roba tropicale con nomi interessanti. In compenso bestie come gli aironi, su cui mai avremmo scommesso, sanno fare cose affascinanti come pescare con un'esca. L'airone verde americano e il simile airone striato (un tempo ritenuti la stessa specie) lanciano in acqua pezzi di pane (gentilmente forniti dagli umani, ancora non arrivano a panificare), insetti, piume o rametti che usano, come faremmo noi, per attirare i pesci e prenderli una volta a tiro. Il pezzo di pane viene ripetutamente e pazientemente lanciato in acqua, proprio come fa un pescatore, guardate qui (2 minuti e dieci):  Non tutti gli aironi verdi pescano in questo modo, il comportamento e' osservato per lo piu' in quegli uccelli costretti a pescare in campo aperto, dove i pesci vedono facilmente la loro sagoma, ma questo comportamento opportunista depone a favore della plasticita' e dell'intelligenza di questi animali. Se pensate sia facile, ecco per comparazione coi mammiferi un gatto (69 secondi) alle prese con lo stesso problema, ovvero come prendere un pesce usando del pane come esca (nel caso del gatto pero' l'esca non e' spontanea, e' fornita dagli umani)  Altri uccelli capaci di usare un'esca, anche se con molta meno competenza dell'airone verde,  sono il nibbio bruno,  la sgarza ciuffetto, lo zafferano (che e' un gabbiano, non una spezia, in questo caso), il tarabuso del sole e il martin pescatore bianco e nero. Vi risparmio il resto dell'aneddotica, concentriamoci ora sul punto principale: tutta questa insospettata intelligenza aviaria da dove deriva, da un punto di vista fisiologico? Si dimostra una correlazione positiva tra le dimensioni del cervello e la reale capacita' (non borderline) di manipolare oggetti. Le dimensioni pero' si e' gia' detto che contano relativamente, e predicono la capacita' di manipolazione solo se accompagnate da una grande area nel neostriato (quella di colore viola intermedio nel riquadro in alto a sinistra dell'immagine qui sotto). Neostriato e' il vecchio nome di una delle aree del telencefalo degli uccelli oggi ritenute equivalenti alla neocorteccia dei mammiferi. Contrariamente infatti a quello che si pensava sino a 30 anni fa, ovvero che solo una piccolissima area del cervello degli uccelli fosse devoluta alle funzioni cognitive superiori, e il resto era pura robotica istintuale, oggi si sa che un buon 75% del cervello di pappagalli, passerotti etc e' costituito da un sofisticato sistema di elaborazione delle informazioni che funziona pressappoco nello stesso modo della corteccia del cervello umano. Fondamentalmente tutta la zona anteriore del cervello (oggi chiamata Pallium e Striatum) e' devoluta alle funzioni cognitive e quest'area e' in molti casi piu' estesa in proporzione che nei mammiferi.  Nei mammiferi infatti solo la \"crosta\", la zona esterna del cervello elabora le informazioni, mentre negli uccelli la grande porzione anteriore del cervello e' interamente devoluta allo scopo. Forse Hitchcock aveva ragione, dobbiamo davvero temerli, gli uccelli. Le parentele contano poco, e grandi cervelli  e pallii sembrano apparire qua e la' senza grande correlazione filogenetica, per cui si pensa che i processi cognitivi che portano all'uso di strumenti si siano evoluti ripetutamente e indipendentemente in diversi ordini di uccelli. E senza mani.  Referenze Lefebvre, L., Nicolakakis, N., &amp; Boire, D. (2002). Tools and brains in birds.Behaviour, 139(7), 939-974. Thomson, A.L. (1964). A new dictionary of birds. —Nelson, London http://people.eku.edu/ritchisong/birdbrain.html"},
{"title": "Tassonomia aggiornata dei draghi letterari", "text": "La tassonomia linneiana ha da sempre classificato i draghi come un sottordine  dei rettili per via delle caratteristiche anatomiche macroscopiche, come la pelle squamosa e l'aspetto generale. Come e' accaduto per molti altri animali, tuttavia, e' possibile che studiando il gruppo con gli strumenti della filogenesi e della cladistica moderne si debbano rivedere le posizioni classiche, possibilmente con la creazione di nuove categorie sistematiche. Al momento nessun autore si e' ancora accinto a tentare un sequenziamento completo del DNA dei draghi, e mancano del tutto anche dati sul DNA mitocondriale su GenBank per il barcoding (codice a barre), il che compromette gli studi filogenetici, per non parlare della genetica di popolazione. Sarebbe ad esempio interessante stabilire se il clade e' mono- o polifiletico, cioe' se discende da uno o da molti progenitori comuni. In attesa di dati esaurienti provenienti dalla biologia molecolare, e' comunque doveroso un riesame su base anatomica dei draghi letterari alla luce delle conoscenze moderne. Al momento tutte le specie conosciute sono incluse nell'ordine Dracones. Georgius Martinus, nel suo Chronica de Igne Glacieque, descrive lo sviluppo di tre esemplari a partire dalle uova. Le uova sono di colore differente (beige, verde e nero) ma di forma e dimensioni simili. Non e' dato sapere se provengano dalla stessa nidiata o da nidiate differenti ma le differenze di colore lasciano propendere per la seconda ipotesi, con il colore connesso all'habitat di differenti popolazioni (sabbia, foresta e grotta), per ragioni mimetiche. Le modalita' di sviluppo delle uova sono comunque simili. Il guscio viene descritto come oltremodo duro e spesso. Nel caso degli uccelli e degli altri rettili, lo spessore dell'uovo ha dei limiti massimi  a causa della velocita' di diffusione dell'ossigeno per la respirazione dell'embrione. Nel caso di questi draghi sembrerebbe invece che l'embrione entri in una forma di criptobiosi che gli consente non solo di rimanere nell'uovo per secoli, ma anche di non avere bisogno di scambi gassosi con l'esterno. Dati lo spessore e la durezza del guscio, risulta evidente che e' impossibile per l'embrione rompere dall'interno un simile uovo pietrificato, rendendo necessario un rituale taumaturgico e, soprattutto, alte temperature, in grado di incrinare l'uovo. Martinus riferisce di un allattamento al seno di questi esemplari, sebbene il latte di mammifero non risulti essere una dieta particolarmente indicata per un rettile. E' possibile che si tratti di un caso simile a quello osservato in questo filmato, in cui i paperotti accettano il latte felino in mancanza d'altro.  Draco martinus drogo I tre esemplari mostrano dimensioni differenti gia' da subadulti, riflettendo probabilmente una forma di dimorfismo sessuale o, in alternativa, l'appartenenza a sottospecie (specie?) differenti. Un'analisi genetica dettagliata sarebbe necessaria per verificare questo punto, ma ipotizziamo qui la specie Dracus martini, con due sottospecie, Dracus martini drogo , di colore nero e Dracus martini danaerysensis, che puo' essere dimorfico beige o verde. I draghi descritti dai Chronica sono carnivori obbligati ma non e' chiaro quale componente del metabolismo imponga loro di mangiare solo carne cotta, presumibilmente qualche tipo di deficit enzimatico nella demolizione delle proteine. Un carattere singolare, dato che probabilmente la fiammata per la cottura della preda costa loro, in termini metabolici, quasi quanto le calorie assunte dalla preda stessa, ma possiamo assimilarla a una forma di predigestione esterna, come fanno ad esempio i ragni. Questi draghi hanno il corpo da rettile, ali membranose sottese solo tra gli arti anteriori, e code e colli lunghi. La forma suggerirebbe che questi draghi non siano volatori eccellenti e che abbiano difficolta' all'atterraggio e al decollo, richiedendo posti elevati per compiere tali operazioni, a dispetto di quanto riferito da Martinus. Come da olotipo classico del clade, anche questi draghi sono in grado di emettere fuoco. Gli organi deputati a tale funzione non vengono descritti in alcun modo ma il comburente sembrerebbe dissociato dal cibo, dato che gli animali sembrano in grado di produrre fiammate anche quando a digiuno. Si ipotizza un qualche prodotto endocrino emesso da ghiandole della bocca o della gola, forse delle parotidi modificate. Il secreto avrebbe una bassa temperatura di ignizione e prenderebbe fuoco spontaneamente una volta a contatto con l'ossigeno dell'aria. In alternativa, due diversi composti chimici potrebbero essere prodotti e, una volta mescolati, andrebbero incontro a un processo di autocombustione. Questi draghi hanno la pelle scagliosa in grado di resistere alle proprie fiammate, che possono arrivare a temperature tali da fondere il metallo. Sarebbe bello conoscere quale composto organico possa arrivare a tanto, gli usi industriali di un derivato sintetico della pelle di drago sarebbero pressoche' infiniti. Si ritiene tuttavia che queste specie possiadano un meccanismo di regolazione della temperatura delle fiamme che impedisce di ridurre il cibo in cenere. La specie fu purtroppo spazzata via da un'eruzione vulcanica, un modo singolare di estinguersi per animali cosi' resistenti alle alte temperature. L'eruzione deve aver causato una discesa di gas tossici piu' che temperature elevate, probabilmente distruggendo l'unico sito di nidificazione della specie. Non e' chiara l'intelligenza di questi animali, ma non sembrano la banana piu' furba del casco.  Ungaro spinato. Fonte In De Henrico Vasario Caliceque Igneo, Rowlingus descrive diverse specie di drago. Come nel caso precedente, anche qui le uova richiedono alte temperature per schiudersi, fornite dalle fiammate della madre. Quello del deporre le uova sembra un vincolo imposto dal volo, esattamente come accade negli uccelli, in quanto non sono note specie di drago vivipare o ovovivipare. Rowlingus cita a sua volta un altro testo precedente, Dragon Breeding for Pleasure and Profit, in cui si raccomanda di allevare i draghetti appena fuoriusciti dall'uovo con brandy e sangue di pollo, una dieta sicuramente piu' sana del latte umano. La specie meglio descritta da Rowlingus e' senza dubbio il dorsorugoso di Norvegia, Dracus norvegicus. L'uovo del dorsorugoso e' descritto nero e molto resistente. L'animale che ne emerge e' marrone scuro con carenature nere. Anche in questo caso si tratta di carnivori stretti con abitudini predatorie, ma in questo caso gli animali non hanno bisogno di carbonizzare il cibo. E' interessante che questi draghi siano anche velenosi, probabilmente perche' prediligono nutrirsi di grandi mammiferi  e hanno bisogno di immobilizzare la prima di poterla ingerire. Questa del veleno e' una caratteristica insolita che puo' avere una rilevante valenza tassonomica per identificare la specie. Studi biochimici sulla natura del veleno sarebbero altamente consigliabili. L'altra specie ben destritta da Rowlingus e' l'ungaro spinato (Dracus spinosus). Come il precedente, anche questo drago e' alato. Di lui sappiamo che e' aggressivo, ha le pupille verticali come quelle dei gatti (un carattere diagnostico ahime' inutilizzabile, non conoscendo la forma delle pupille degli altri draghi) e un corpo da lucertola. La variegazione delle scaglie e delle spine e' molto simile a quella del Dracus martini drogo, nera con motivi bronzei e similmente emette fiamme ad altissima temperatura dalla bocca e dalle narici ed e' un buon volatore. Non ci sono dati sul suo modo di nutrirsi ma dalle caratteristiche anatomiche possiamo ipotizzare che Dracus spinosus e Dracus martini drogo siano in realta' la stessa specie e i due nomi siano quindi sinonimi.  Dracus smaugi Un terzo tipo di drago letterario ben descritto dal punto di vista anatomico ed etologico e' il drago che Tolkien descrive in \"Hobbitus ille, seu illuc et rursus retrorsum\", Dracus smaugi. L'aspetto morfologico generale del rettile e' piuttosto simile a quello descritto nei casi precedenti, alato, con corpo da lucertola e in grado di emettere fiamme dall'apparato respiratorio. Ne differisce soprattutto per un carattere etologico, ovvero la grande e perversa intelligenza. Questa specie sembra forzata ad accumulare oro, argento e altri metalli nobili: sebbene abbia squame robustissime sul dorso, ne manca completamente nella parte ventrale, e usa i tesori accumulati per rinforzare la fragile epidermide toracica e addominale, rivestendo i metalli con tessuto cutaneo durante il processo di incorporazione. Non e' chiaro perche' la scelta per questa corazzatura secondaria ricada su un materiale fragile come l'oro. Si postula che i metalli nobili siano un componente essenziale della biochimica enzimatica della specie, probabilmente connesso con l'emissione delle fiamme ma, per le difficolta' dovute al reperimento di individui e al lavoro di campo dei ricercatori una volta ritrovato un esemplare, non se ne sa di piu'. Per via della grande intelligenza e della parte ventrale esposta questa specie e' filogeneticamente piu' lontana dalle altre. Nell'Edda Snorri Sturluson ci descrive una specie artica che sembra essersi separata prima dal resto dei cladi qui descritti e appare essersi evoluta in solitudine, Geodracus yggdrasili. Questa specie e' nota per un unico esemplare, soprannominato dalla stampa locale Níðhöggr, o Nidhogg dai corrispondenti esteri. La specie e' endemica nella regione dello Niflheimr e, sebbene in grado occasionalmente di volare, ha abitudini ipogee, vivendo prevalentemente tra le radici dei frassini. Questa specie e' onnivora, prediligendo sia le radici del frassino stesso sia la carne umana. Non e' invece in grado di predare gli scoiattoli rossi quando scendono a terra dal frassino per foraggiare. Si ritiene che sia serpentiforme ma, se si assume che le ali derivino da una modifica degli arti anteriori, sono solo gli arti posteriori a mancare. Questa specie non e' in grado di emettere fiamme di alcun tipo ma, come Dracus smaugi, e' intelligente e in grado di comunicare. Una specie estinta ma di elevata significativita' per la commistione di caratteri primitivi ed evoluti che presenta era lo Gilgameshus humbabae, che viveva nei boschi di cedro del Libano in Mesopotamia. Questo taxon potrebbe addirittura non essere derivato dai rettili, e sembrare un drago solo per convergenza evolutiva. La testa leonina ci fa pensare a un sinapside, un rettile mammalomorfo, ma i resti fossili di cui disponiamo sono troppo incompleti per esserne sicuri. Anche le quattro zampe sarebbero leonine, sebbene coperte da scaglie, ma  come gli altri draghi vola ed emette fiamme dalla bocca. Ornamentazioni che somigliano a corna di toro sono presenti sulla testa. La specie si protegge grazie a \"radianze\", ovvero illusioni, ma quando e' l'animale e' distratto e' abbastanza debole da essere sconfitto a mani nude, poiche' le dimensioni sono molto inferiori rispetto a quelle degli altri draghi descritti: questa specie e' la piu' piccola tra quelle note, e questa caratteristica ha purtroppo portato questi animali verso una rapida estinzione, per via della caccia indiscriminata che veniva loro inflitta dagli eroi babilonesi. Autori minori descrivono specie ispirate al genere Dracus, come il cronista Christophorus Paolinus nel suo \"Eραγoν\", McCaffrey  in \"Equites draconis\" o il piu' recente \"De pilo draconis\" di Hickman &amp; Weis, ma queste opere sembrano descrivere specie di fantasia, dal momento che mancano completamente prove fossili o museali. Di conseguenza, non sono state prese in considerazione nella presente trattazione. Sulla base delle specie qui  descritte, viene prodotto il seguente albero filogenetico:  Tutte le specie di drago oggigiorno sono estinte o classificate come Vulnerabili o Endangered dalla IUCN, soprattutto per perdita di habitat, caccia indiscriminata da parte di santi, eroi e maghi e riduzione cinematografica della storia originale. Ci si auspica che questo articolo possa risollevare interesse nel clade, e che misure preventive possano essere messe in atto per rallentare il declino di queste carismatiche creature prima che sia troppo tardi. Ringraziamenti Un grazie particolare ad Anna Rita Longo per le traduzioni in latino Bibliografia Martin, G.R.R. (2012) A dance with dragons. In: A song of ice and fire. Harper Voyager, pp 707 Rowling, J.K.(2012) Harry Potter and the goblet of fire. Bloomsbury, London, pp 636 Tolkien, J.R.R (1937) The Hobbit, or there and back again. George Allen &amp; Unwin pp 304 Sturluson, S. (1220) Edda. Pergamena, Reykjavik Sinleqiunnini (1200 a.C.) L'epopea di Gilgamesh. Tavolette, Baghdad. "},
{"title": "Il re del fiume", "text": "Ho scritto di piu' animali brutti di quel che voi non zoologi potreste immaginare, e credo che uno che davvero meriti uno spazio su questo blog sia la dobsonfly. Sia perche' e' veramente brutta, sia perche' appartiene a un gruppo di animali quasi sconosciuti in Italia, i Megaloptera, e parlarne aiuta a superare la repulsione iniziale, e a cominciare invece a provarne interesse.  La dobsonfly Corydalus cornutus, femmina In Europa al vertice della catena alimentare tra gli invertebrati di acqua dolce di solito ci sono le larve di libellula e le larve dei coleotteri ditiscidi, entrambe carnivore e attive predatrici di altri invertebrati acquatici, e anche di girini e piccoli pesci. In proporzione sono larve piuttosto grandi, sino a 5 cm, e il loro morso e' doloroso anche per gli esseri umani. Io ho sempre pensato che il termine \"ditisco\" serva a ricordare che immergere le dita in uno stagno e rovistare sotto le pietre a volte puo' finire con un morso molto doloroso a un dito, perche' i ditischi, come le libellule del resto, sono dei serial killer in miniatura, sia allo stadio larvale che da adulti, e mordono come dannati.  La parte ventrale di un ditisco (Dytiscus marginalis) mostra le sue mandibole pronte a mordere le... dita Se guardassimo pero' cosa succede negli stagni fuori dall'Europa, troveremmo un insetto che considera libellule e ditischi dei nanerottoli buoni al massimo per uno snack di mezza mattina. I King Kong tra gli invertebrati acquatici appartengono al primitivo e poco conosciuto ordine dei Megaloptera, sottofamiglia dei Corydalinae, diffuso in America, Asia e Africa. La specie piu' nota e' forse Corydalus cornutus, nella foto in alto, diffuso negli Stati Uniti orientali e in centro America, una bestia che facilmente raggiunge i 14 cm da adulta. Notizia dell'ultim'ora e' che pare sia stata scoperta in Cina una specie di Corydalinae lunga 21 cm, un record tra gli insetti acquatici. Il suo volo deve essere sicuramente spettacolare, e il suo morso anche, ma ancora se ne sa pochissimo. I Coridalinae sono cosi' sconosciuti in Italia che non esiste neanche un nome comune per questo gruppo di animali, per cui tocca usare o il nome latino o quello comune inglese, dobsonfly. Per semplicita' e anglofilia scelgo di usare il nome inglese, posso sempre invocare in mia difesa l'effetto Dulbecco e la mia abissale ignoranza nei confronti della lingua latina. Le dimensioni impressionanti non sono pero' l'unica peculiarita' delle dobsonfly, ce n'e' un'altra che fa battere piu' velocemente il mio cuoricino di evoluzionista: le dobsonfly maschio hanno una coda di pavone. Niente piume colorate, pero', ma un arnese altrettanto scomodo e inutile e che piace tanto alle femmine: no, non quello che state pensando, mi riferisco a delle enormi mandibole. Quando dico enormi voglio dire circa 2.5 cm su 14 cm di insetto, piu' di un sesto del corpo dell'animale. Sembrano temibili, ma in realta' sono cosi' lunghe che i muscoli annessi non riescono a muoverle con forza e la loro unica funzione, piu' che mangiare o mordere, e' di attirare le femmine e (forse) tenerle ferme durante la copula.  Maschio con le ali aperte Gli adulti di dobsonfly, maschi e femmine, non si nutrono affatto, quindi possono permettersi di evolvere mandibole inutili. Vivono una settimana, si accoppiano e muoiono. Le femmine pero' conservano le mandibole dello stato larvale e, anche se non si nutrono, se maneggiate possono infliggere dolorosissimi morsi che oltrepassano la pelle umana e lo strato di muscoli al di sotto. Non mi e' ben chiaro cosa ci trovino le dobsonfly femmine nelle mandibole dei loro compagni: non rappresentano un vero handicap, dato che questi animali, allo stadio adulto, non mangiano. Una coda di pavone deve offrire un impedimento reale, che dev'essere sovrastato dalla \"qualita'\" dei geni del maschio, che riesce a sopravvivere nonostante l'handicap. Certo, non essere capaci di mordere e difendersi e' un problema, ma le temibili mandibole della larva non sono comunque sufficienti a scoraggiare i pesci che se ne nutrono, e che sono i principali predatori delle larve di dobsonfly. Non mi sembra un grande sacrificio da parte dei maschi rinunciarvi, salvo che i predatori degli adulti alati (anfibi, uccelli, pipistrelli) non siano piu' timidi dei pesci. Le dobsonfly sono insetti a metamorfosi completa, ma i piu' primitivi che si conoscano. Il famelico e superpredatorio stadio larvale dura 2-3 anni, tempo in cui la larva cresce riparata sotto i sassi per difendersi dai suoi predatori e prende al volo tutto cio' che le passa a tiro, purche' sia anche moderatamente commestibile. Spesso le prede sono altrettanto grandi che l'insetto. A differenza delle larve dei ditischi, che iniettano un liquido che uccide e predigerisce la preda in pochi secondi, le mandibole delle dobsonfly masticano davvero, staccando un pezzettino di carne alla volta dalla preda ancora viva.  Larva di Coridalus cornutus. Fotocredit Come tutti gli insetti anche questi grossi \"vermoni\", ovvero larve, (sino a 9 cm) hanno sei zampe. Le appendici sull'addome sono filamenti tattili e al di sotto ci sono delle branchie che, pulsando, assorbono l'ossigeno dall'acqua. In aggiunta ci sono anche le classiche trachee, dei pori che permettono al super-insetto di respirare fuori dall'acqua anche per diversi giorni. Dentro, fuori, a piacere. Brrrr.  Il doppio sistema di trachee e branchie e' necessario per compensare le enormi dimensioni di questo insetto. Il termine anfibio si adatta bene al mostro, che viene chiamato dagli americani \"hellgrammite\" (solo la larva). Il fatto che il nome contenga la parola \"hell\", inferno, secondo me non e' un caso. Dato che vive in acque veloci, l'hellgrammite e' provvisto di due paia di uncini anali per ancorarsi alle rocce. Quando arriva il momento giusto, la larva esce dall'acqua per impuparsi. Come ben si confa' a una creatura infernale, pare che in Virginia la fuoriuscita sincronizzata di tutte le larve mature sia innescata dai temporali, o meglio, dalla vibrazione dei tuoni.  Dev'essere uno spettacolo vedere gli hellgrammite comparire dall'acqua tutti insieme sotto la luce dei fulmini, e vederli strisciare per metri verso il luogo giusto per impuparsi, e sparire quindi in una buca sottoterra. Degno dell'apertura di un buon film di zombie, ma questo e' vero. La pupa e' exarata, ovvero non e' inclusa in un bozzolo e le appendici (zampe e ali), sono libere e non attaccate al corpo, come accade invece alle pupe delle farfalle. Unico caso in assoluto tra gli insetti, queste pupe non sono \"dormienti\" come ci immaginiamo sia la pupa di una coccinella ma sono attive, capaci di muoversi e di mordere, se attaccate nella camera sotterranea dove sta avvenendo la metamorfosi. Essendo la pupa quando di piu' primitivo conosciuto tra gli insetti a metamorfosi completa, non c'e' bozzolo e non c'e' seta, la trasformazione avviene con la pupa a diretto contatto con la nuda terra della camera, nell'arco di 2-4 settimane. Mentre la pupa si sviluppa, le enormi mandibile del maschio in via di sviluppo sono piegate a fisarmonica.   Piccoli Alien crescono: la pupa della dobsonfly. Fotocredit. Quando gli adulti emergono la loro funzione e' unicamente riprodursi: la loro vita termina del giro di circa una settimana, a differenza di ditischi e libellule. Uno spreco, dopo aver vissuto come larva per oltre due anni, ma le dimensioni sono davvero ai limiti di sopravvivenza per un insetto, che ha scambi gassosi solo per diffusione attraverso i buchetti delle trachee, non avendo dei polmoni attivi. Di conseguenza, gli adulti si muovono lentamente e hanno l'aria piuttosto rincoglionita. Sono attratti dalle luci, per motivi non chiari. Se per caso due adulti di sesso opposto riescono a incontrarsi, le femmine depongono alcune migliaia di uova di forma cilindrica sulle foglie delle piante che sporgono sull'acqua del fiume. L'ammasso di uova ha la forma di una cacca di uccello, per poetici motivi di mimetismo. alla schiusa i mini-alien cadranno in acqua per ricominciare il ciclo. Le dobsonfly hanno qualche problema tassonomico, i Megaloptera erano prima inclusi tra i Neuroptera, altri mostri predatori tipo i formicaleoni, ma poi si e' deciso a ragione di separarli: le dobsonfly sono davvero antiche e primitive, i primi record che abbiamo su di loro risalgono al Giurassico. Considerando le dimensioni delle libellule del Paleozoico, non vogliamo sapere le dimensioni dei primi Megaloptera. E per finire, qualcosa di completamente diverso, come dicono i Monty Pyton. Gli americani usano gli hellgrammite come esche per pescare le trote e altri salmonidi, sono grandi, resistenti e ben visibili ai pesci. I pescatori italiani usano come esca un sacco di roba alloctona, come anellidi americani e asiatici. Cosa succederebbe se i pescatori decidessero di pescare le trote e i salmerini con gli hellgrammite lo lascio come utile esercizio per il lettore. Quando qualcuno dice che importare le specie alloctone aumenta la biodiversita' e' solo perche' non si e' mai trovato faccia a faccia con un hellgrammite affamato."},
{"title": "Il coccodrillo come fa", "text": "Visto che sono stata rimproverata da un lettore di non aver ancora menzionato il mio ultimo libro qui sul blog, rimedio subito. Il coccodrillo come fa - la vita sessuale degli animali, Codice edizioni.  Invece che farvi una recensione, che potete trovare ad esempio qui o qui o di stralci del libro, che potete trovare qui (solo quelli che interessano il lettore medio de Il post, sfortunatamente), vi racconto qualche aneddoto dietro le quinte. L'idea del libro mi venne quando compulsavo maniacalmente le statistiche del blog sulla vecchia piattaforma (ora su Nat Geo non mi e' piu' possibile): i post piu' letti erano quelli che riguardavano gli animali e il sesso e le chiavi di ricerca piu' frequenti erano... ve le lascio immaginare, abbassatevi ai livelli piu' sordidi della vostra immaginazione zoofila e scendete ancora un gradino piu' in basso. Allora pensai: Se c'e' tanta gente cosi' curiosa sull'argomento, lo si potrebbe usare per veicolare altre informazioni piu' \"complesse\", come l'evoluzionismo e l'etologia, e cominciai a mettere insieme il libro. Questo tre anni fa, almeno. Poi la vita, l'universo e tutto quanto ci si misero di mezzo e le bozze finirono in un cassetto del pc. Quando Stefano Milano prese in mano la redazione di Codice mi contatto', poiche' avevo accennato all'idea tempo addietro e lui era interessato a portare avanti il progetto, io un po' meno perche' c'erano sempre la vita l'universo e tutto quanto di mezzo. Ci incontrammo in una ventosa serata di inizio autunno in un caffe' di Camden Town, il quartiere fricchettone di Londra, con aria quasi cospiratoria. Visto il posto, visto l'argomento della nostra conversazione, e visto il numero altissimo di italiani a Londra, non so davvero cosa devono aver pensato i nostri vicini di tavolo, se hanno percepito mezze frasi come \"pene quadricefalo\". Comunque sia, Stefano mi incastro' con un contratto. Le vecchie bozze furono tirate fuori dal metaforico cassetto del pc, rispolverate e, naturalmente, del tutto modificate. Da allora in poi la browsing history del mio pc di casa e' diventata estremamente interessante. Chiavi di ricerca come \"UK Big Brother crocodile penis\" o \"Video lamprey mating\" sono tra le piu' decenti. Se l'Interpol venisse a controllarmi il PC sarebbe difficile convincerli che non soffro di zoofilia e le mie ricerche erano solo accademiche (oddio, gli basterebbe guardare il tempo che ho passato su googlescholar per convincersi). Per fortuna ho un consorte comprensivo, perche' tornava a casa la sera e spesso mi trovava assorta in video licenziosi con panda cinesi come protagonisti. Come si dice, e' uno sporco lavoro... Il tutto e' notevolmente peggiorato quando, a stesura del libro ultimata, dovevamo aggiungere le immagini. Ho fatto interminabili telefonate con Cristiana Santini, la disegnatrice, che erano tutte del tipo \"ma secondo te, il pisello dell'echidna sembra meno volgare nella posizione della foto A o della foto B\"? Bisogna dire, un prezzo interessante da pagare per la divulgazione scientifica. Spero almeno di essere riuscita a veicolare quello che desideravo, e cioe' di convincere chi legge che la riproduzione e' la chiave di volta dell'evoluzione, e che tutto quanto e' narrato nel libro e' interessante solo se si riescono ad apprezzare gli infiniti e bellissimi meccanismi dell'evoluzione."},
{"title": "Lettera aperta in favore dell'orsa Daniza", "text": "Gentili Michele Dallapiccola, Assessore provinciale all’agricoltura, foreste, turismo e promozione, caccia e pesca Alessandro Olivi, Vicepresidente della Provincia Autonoma di Trento Ugo Rossi, Presidente della Provincia Autonoma di Trento e, P.C. Gian Luca Galletti, Ministro dell'Ambiente Vi scrivo in conseguenza dell'ordinanza di cattura pianificata oggi 16/08/2014 per l'orso Daniza, dopo che ieri l'animale si e' trovato coinvolto in uno scontro con una persona. Sono profondamente in disaccordo con la decisione di intervenire, e vi invito a ripensarci e fermare le operazioni di cattura.  Molti sono i motivi per cui penso che la decisione di intervenire catturando l'orsa (o uccidendo \"qualora l'animale dovesse provocare un imminente, grave e non altrimenti evitabile pericolo per gli operatori e per terzi\") sia affrettata e andrebbe ripensata. 1) I dati indicano che l'orsa e' tutt'altro che pericolosa. a) A maggio 2012, sempre accompagnata dai cuccioli, l'orsa si era imbattuta in un gruppo di escursionisti, fuggendo senza conseguenze per nessuno. Questo e' quanto viene riportato in proposito sul sito della Provincia: \"l’orsa, dopo aver provocato il rapido allontanamento delle persone dalla zona in cui erano presenti i cuccioli, si è disinteressata delle stesse ed è ritornata nella zona del bosco dove probabilmente si trovavano i piccoli. Si tratta in definitiva di un comportamento che, pur potendo legittimamente provocare uno spavento in chi ne è protagonista, è ampiamente descritto in bibliografia e non costituisce un’anomalia nell’etologia della specie\" b) Daniza era radiocollarata ininterrottamente dal 2011 e lo era stata nel 2007-2008. In tutto il 2013, sempre secondo quanto riportato dalla provincia, \"il monitoraggio non ha mai evidenziato durante tutto l'anno comportamenti definiti \"problematici\" dell'orsa\". L'orsa e' sufficientemente pacifica da non aver mai abuto bisogno di mezzi di dissuasione per allontanarsi, dopo le catture per l'applicazione del radiocollare. c) in passato nell'home range di Daniza ci sono stati danni a carico di asini. La provincia stessa ci tiene pero' a sottolineare che \"Nessuno degli animali in questione predati nelle ultime due settimane (che si trovavano in aree marginali, vicine se non all’interno del bosco, fuori dai centri abitati seppur, in alcuni casi, non molto lontano dagli stessi)  aveva alcuna protezione idonea in tal senso\". Quindi Daniza non si puo' ritenere un animale problematico o pericoloso. Al contrario in passato uno dei suoi cuccioli e' stato investito e ucciso. Chi e' piu' pericoloso, assessore? 2) Quella che viene definita dai media \"un'aggressione\" non lo e' affatto. a) Secondo quanto riportato dal Corriere della Sera \"Dalle prime informazioni pare che l’orsa, avvertita la presenza dell’uomo che si era riparato dietro un albero per osservare la cucciolata, si sia avventata contro quest’ultimo e lo abbia graffiato alla schiena e al ginocchio mordendolo infine ad uno scarpone\". Analizziamo il comportamento dell'uomo. Il malcapitato e' chiaramente ignaro del comportamento da tenere nel caso ci si imbatta in un orso, men che meno di un'orsa con cuccioli. Eppure, non piu' tardi di due settimane fa, un eccellente articolo di Gilberto Volcan lo aveva spiegato sul quotidiano locale: \"nel caso d'incontro con uno o più cuccioli d'orso: allontanarsi senza correre nella direzione da cui si proviene senza avvicinarsi o fermarsi vicino ai cuccioli. Tali informazioni sono accessibili a tutti nel sito internet sopra indicato e nelle migliaia di depliant distribuiti\". Quindi l'uomo non legge i quotidiani, non legge i siti web, non legge \"le migliaia di depliant distribuiti\", e va a cercare funghi in un parco naturale ricco di fauna protetta (quest'ultima e' una cosa ammissibile solo in Italia, una delle tante che non ci fa fare bella figura col resto d'Europa). E si imbatte in un animale selvatico con cuccioli. Cosa fa? Anziche' usare il buon senso e allontanarsi resta a guardare i cuccioli, e si nasconde! Dieci a uno cercava di fargli una foto col telefonino. E' capitato l'orso, ma poteva essere un grosso cane rinselvatichito, e in quel caso forse l'uomo non avrebbe potuto raccontare la sua storia. Di chi e' la colpa, assessore? b) Come si puo' classificare \"anomalo\" il comportamento dell'orsa? L'orsa si e' comportata in modo etologicamente ineccepibile, si e' spaventata notando un potenziale predatore nascosto e ha dato all'uomo un paio di colpetti di avvertimento, di quelli che una mamma gatta darebbe con le unghie retratte, ma l'orso non puo' retrarle, e ha morso una scarpa. Un orso capisce benissimo la differenza tra un piede e la suola di una scarpa, non e' un caso che cani e orsi siano imparentati. Tutto il comportamento dell'orsa rientra in un rituale di avvertimento. Se avesse voluto ucciderlo o fargli del male, un'orsa che nel 2013 pesava  104 kg lo avrebbe fatto senza problemi. c) Parlando di colpe, I boschi del Trentino un po' li ho girati, sono molto belli. Mai, dico mai, mi sono imbattuta su un sentiero in un cartello che spieghi cosa fare in caso di incontro con un orso. Eppure la Provincia e' tenuta a informare il pubblico, soprattutto i turisti come me che vengono da fuori e potrebbero non aver letto depliant e giornali. Quale posto migliore del bosco stesso, per imparare cosa fare? L'home range di Daniza e' ben noto grazie al radiocollare, la presenza dei cuccioli anche, perche' non si limita l'accesso ai boschi della zona, o almeno si informano gli abitanti e i turisti con cartelli e depliant negli alberghi? 3) L'operazione di cattura e' affrettata e poco pianificata. a) Una volta catturata l'orsa, in quale struttura ricettiva si pensa di inviarla? Come e' attrezzata questa struttura? Non sono cose che si improvvisano, e nessun quotidiano riporta nulla in proposito, quindi o non c'e' un piano di contingenza o lo si tiene segreto per motivi poco chiari. Sarebbe bello se Lei, Assessore, twittasse questo tipo di informazione, prima di twittare \"partiamo stanotte con il primo tentativo di cattura\". b) Cosa si intende fare dei cuccioli? Che le colpe dei padri ricadano sui figli? Catturiamo e/o uccidiamo anche loro o li lasciamo orfani pronti ad essere uccisi dalle auto senza la guida della mamma? Sarebbe bello se qualcuna delle autorita' che hanno firmato l'ordinanza volesse fornirci spiegazioni in merito al destino dei cuccioli, prima di partire con le catture. c) Governatore Rossi, quando afferma \"Abbiamo ereditato un progetto problematico, vecchio e debole\", ha pensato anche a quanto NON e' stato fatto negli ultimi dieci anni per migliorare questo progetto vecchio e debole, soprattutto in termini di convivenza con la popolazione? Come mai ha deciso di partire con le catture prima di sentire gli scienziati che si sono occupati del progetto e la comunita' Europea che l'ha finanziato? Ritiene di conoscere l'etologia dei grossi carnivori al punto da decidere autonomamente cosa e' \"anomalo\" e cosa no per un orso? Non immaginavo che gli studi in giurisprudenza fornissero anche questo tipo di conoscenza, ma sono pronta a ricredermi. 4) Assessore Dallapiccola, Presidente Rossi, avete pensato alle ripercussioni a livello europeo sulla gestione della fauna selvatica di questa vostra decisione affrettata, presa il giorno di ferragosto sull'onda dell'adrenalina? In Svizzera hanno gia' ucciso un orso senza ragione, e voi state servendo alle nazioni confinanti e anche ad alcune forze politiche italiane la testa di qualunque orso incontri un essere umano, e su un piatto d'argento per giunta. Daniza e' l'unica orsa superstite del nucleo che fu introdotto nel 2000 dalla Slovenia ed e' una femmina riproduttiva in buona salute. Questa decisione avventata potrebbe sancire la giustificazione alla cattura di qualunque orso per qualunque motivo, segnando il naufragio del progetto Ursus con tutte le conseguenze ecologiche ed economiche del caso. Sono decisioni gravi, che andrebbero prese ponderandole. Gli elettori hanno la memoria corta, ma gli animalisti sono bravi con le campagne mediatiche. Volete davvero dare al Trentino la fama del luogo in Europa che ha fatto fallire un ambizioso progetto di reinserimento per procurarsi qualche bistecca d'orso, come gia' serpeggia sui social network? Assessore, Presidente, ripensateci, per favore, e ritirate l'ordinanza. Cittadini e orsi ve ne saranno grati, soprattutto per aver fatto il vostro dovere di politici assennati in grado di proteggere il patrimonio naturale del luogo che rappreseno. Aggiornamento: Daniele Maturi, la vittima dell'orsa Daniza, ha dato questa versione dell'attacco alla TV locale ed e' stata tradotta su The Guardian \"\"She seemed crazy,\" he told local television station TNN after being released from hospital. \"She chased me. She took me with one paw on my back; she made a hole in my back. I was on the ground and then she jumped on top of me.\" [Sembrava pazza, mi ha inseguito, mi ha colpito con una zampa sulla schiena; mi ha fatto un buco nella schiena. Dopo che ero a terra lei mi e' saltata addosso]. Non sono stupita di quanto questa versione differisca dalla prima. Tra un po' il Signor Maturi dira' che l'orsa lo ha attaccato con un M16 e che lui ha parato i proiettili a colpi di karate. A questo punto ci si chiede cosa sia davvero successo li' nei boschi."},
{"title": "Sulla difficile convivenza tra orsi e gattopardi", "text": "Scrivo questo post principalmente per rimettere in ordine le mie idee, confuse tra decine di informazioni lette, dette, non dette e contraddette in questi ultimi giorni, in seguito alla morte dell'orsa Daniza in Trentino.  Fotocredit: thomasmcnulty Sono stanca delle polemiche, della solita attitudine, che e' cosi' tipica di noi italiani, di trasformare tutto in un incontro di calcio, chi e' pro e chi e' contro, chi ha sbagliato il rigore, chi doveva avere il cartellino giallo e non l'ha avuto, chi ha avuto il cartellino rosso e non se lo meritava... Basta, per favore. Pur vivendo a centinaia di km di distanza dall'Italia, e non avendo mai lavorato sugli orsi, mi sembra di essere in mezzo a un'arena virtuale in cui tutti cercano di tirare acqua da un mulino rinsecchito. E' morto un orso in Trentino, ancora non sappiamo perche'. Ne e' morto un altro il giorno dopo in Abruzzo, forse avvelenato. C'e' correlazione? Chissa'. Tuttavia, insieme fanno dal 2 al 4% del patrimonio di orsi italiani, il che e' una cifra considerevole, ma non drammatica. Qualcuno dice che \"La rimozione di 3 orsi  non crea alcun problema ecologico né biologico alla popolazione di orsi trentini. Se fosse necessario, è sufficiente “acquistare” altri orsi dalla Slovenia (o dalla Croazia o da altri Paesi europei)\". E' vero, e tecnicamente non e' neanche necessario rimpiazzare questi orsi. Dopotutto Daniza si e' riprodotta molte volte, quindi ha lasciato i suoi geni nella popolazione trentina. I controlli sulle popolazioni animali si fanno, in Slovenia c'e' caccia di selezione all'orso per limitarne i numeri, ad esempio, per non parlare della caccia di selezione degli ungulati. Perche' agitarsi tanto, quindi? La rimozione di tre orsi non e' un problema ecologico. Vero. I problemi infatti sono altrove. Da dove cominciare a elencarli, i problemi? Cominciamo dalla gestione del progetto di reintroduzione. All'inizio del \"caso daniza\" il governatore Ugo Rossi si lamentava che \"abbiamo ereditato un progetto problematico, vecchio e debole\". Che significa questa frase? Significa forse che e' ora di eliminare il progetto problematico, lo stesso trattamento che si riserva agli orsi problematici? Significa che non e' colpa di nessuno se e' successo quel che e' successo? Chissa'. I soliti bizantinismi. Dopo meno di un mese, tuttavia, ecco che il progetto non e' piu' vecchio e debole: \"La nostra volontà era e resta quella di essere sempre attenti alla conservazione dell’ambiente e anche allo sviluppo della nostra fauna selvatica\".  Ma certo. Cosi' attenti all'ambiente che si autorizza la costruzione di piste da sci e impianti di risalita in un parco che oltre all'orso ospita altre specie sensibili come marmotte, mufloni, galli forcelli e galli cedroni. E qui bisogna aprire una parentesi: Ipotesi di complotto 1. \"Hanno ucciso Daniza perche' la sua presenza bloccava i lavori della \"telecabina 8 posti Campiglio express, a creare un’unica area, che da Pinzolo a Folgarida Marilleva, offrirà 150 Km di piste, in uno scenario naturale assolutamente unico ed eccezionale, patrimonio dell’umanità\", come recita il sito della societa' \"Funivie Pinzolo\". Stendiamo un velo pietoso su quel che succede allo scenario naturale patrimonio dell'umanita' dopo che ci hai piazzato 150 km di piste da sci e concentriamoci sul complotto. Puo' la presenza o assenza della sola Daniza interferire col progetto? Io direi di no, per diversi motivi. Innanzi tutto, ci sono ancora i cuccioli. Se non ci fossero loro, altri orsi potrebbero occupare l'area, che si e' rivelata buona. In ogni caso gli orsi si spostano moltissimo. Soprattutto, pero', la presenza degli orsi non ha impedito alla stessa ditta di piazzare nel 2009/2010 altre seggiovie e cabinovie. Denota una grande attenzione per l'ambiente da parte della Provincia,  ma non direi che gli orsi costituiscono un problema. In fondo l'Adamello Brenta, nonostante la presenza di una specie-ombrello come l'orso, non e' un parco nazionale, con molti piu' vincoli, ma naturale. La gestione, dicevamo. Inizialmente lo studio di fattibilita' aveva ottenuto un plebiscito di consensi per la reintroduzione dell'orso: \"più del 70% dei residenti interpellati si sono dichiarati a favore del rilascio di orsi nell'area e la percentuale ha raggiunto addirittura l'80% di fronte all'assicurazione che sarebbero state adottate misure di prevenzione dei danni e gestione delle situazioni di emergenza\". Poi e' successo qualcosa. Da un lato i residenti hanno scoperto che gli orsi mangiano animali domestici, evidentemente le autorita' competenti non avevano spiegato il prroblema con la dovuta chiarezza. Dall'altro c'e' stato un problema di comunicazione ed educazione, senza che ci si adoperasse per creare un ritorno economico strettamente legato all'orso, come la creazione di merchandising, di punti di avvistamento in capanni etc, come avviene altrove. Se Ugo Rossi pensava che era un progetto vecchio, e' probabile che anche il suo predecessore fosse altrettanto poco entusiasta, e nessuno ha fatto piu' di tanto per lanciare il Trentino come terra degli orsi, preferendo pubblicizzare il Trentino come la terra con 150 km di piste da sci. Il governatore dovrebbe essere in prima persona responsabile del calo dell'accettazione del progetto, e oltre a ricordare che sono nati 75 orsi, dovrebbe anche ricordare quanti ne sono morti. Si spera che, alle prossime elezioni, la gente si ricordi di lui come del governatore che non solo prende decisioni affrettate e probabilmente sbagliate, ma si rifiuta anche di prendersi le proprie responsabilita' e compiere i propri doveri, incluso favorire il dialogo le misure di prevenzione in modo da rendere la presenza degli orsi accettabile. Ci spero, ma ne dubito. Un altro caso interessante e' quello dell'ISPRA, bizantina e gattopardesca almeno quanto il governatore della Provincia Autonoma di Trento (PAT, da ora in poi). Il DPR 357 (di recepimento della Direttiva Habitat) richiede un’autorizzazione del Ministero Ambiente basata su un parere ISPRA per ogni cattura di orsi. Il parere e’ quindi obbligatorio, anche se non ha un valore vincolante. Questo a meno che uno non sia in Trentino, provincia autonoma, e non proclami un'\"urgenza\". Peccato che, bizantinamente, nessuno si degni di definire cosa significhi \"urgente\". Secondo quanto riportato in questa intervista, \"L'iter normale per una specie come l'orso prevede che venga richiesta, per la cattura, l'autorizzazione al ministero dell'Ambiente che decide sulla base di un parere dell'Ispra. In questo caso, data l'urgenza, l'ente locale non ha chiesto questa autorizzazione, né un parere, ma comunque Ispra, già il 15 agosto si è espresso sul caso, evidenziando che quella scelta era coerente con il piano d'azione.\" In pratica, l'ISPRA, sebbene non sia stata consultata, si e' affrettata autonomamente, lo stesso giorno dell'\"incidente\" tra l'orsa e il fungaiolo, a dare un parere che appoggiasse la decisione della PAT di catturare o abbattere Daniza. Considerando che era Ferragosto, saranno state sufficienti all'ISPRA poche ore per raccogliere tutto il materiale e le informazioni scientifiche rilevanti e necessarie per esprimere un parere tecnico in supporto all'ordinanza emessa dalla PAT? Non e' chiaro oltretutto cosa avvalli \"l'urgenza\", e quindi cosa autorizzi la PAT a fare di testa sua e perche' l'ISPRA avvalori questa urgenza. In un mese Daniza ha incontrato altra gente senza far male a nessun altro (salvo qualche pecora e una capra) ed era in giro in Trentino da 18 anni.  Che fretta aveva l'ISPRA, dato che non era stata consultata? Se compariamo col parco d'Abruzzo la situazione si fa ancora piu' interessante. Gli orsi sono orsi dappertutto, anche se quelli abruzzesi sono una sottospecie, quindi anche da quelle parti e' possibile imbattersi in un orso. Eppure in Abruzzo non esiste lo stato di \"urgenza\", quindi le decisioni devono passare attraverso il ministero dell'Ambiente e l'ISPRA. Due pesi, due misure. I Trentini vogliono l'orso Yogi, le piste da sci, il patrimonio culturale dell'umanita', i turisti, i gattopardi al governo e decidere tutto senza che nessuno ci metta voce. L'Abruzzo invece e' in Italia. Il Ministero dell'Ambiente guarda e tace. In Trentino gli orsi confidenti sono gestiti da un documento detto in breve PACOBACE, che significa \"Piano d'Azione Interregionale per la conservazione dell'orso bruno nelle alpi centro orientali\". Questo documento fa la hit-parade dell'orso cattivo, individuando il grado di pericolosita' dei comportamenti ursini, e associando delle possibili risposte che vanno dal non fare niente all'abbattimento. Anche l'Abruzzo ha un documento equivalente, il \"Protocollo sperimentale per la prevenzione e la gestione del fenomeno degli orsi confidenti e/o problematici nell'Area del Parco Nazionale d'Abruzzo, Lazio e Molise. Qui pero' si specifica una cosa interessante, che manca nel PACOBACE: \"la rimozione degli orsi problematici deve essere sempre e comunque considerata come un ultimo, estremo rimedio che, tra le altre cose, resta a testimonianza dell'incapacita' gestionale di anticipare e risolvere il problema con soluzioni piu' idonee\". In altre parole, se ti tocca arrivare al punto di catturare un orso, e' perche' hai lavorato male, asusmiti le tue responsabilita'. Qualcuno dovrebbe farlo presente in Trentino. Sfortunatamente il rovescio della medaglia di questo dogma e' che in Abruzzo la gente si fa giustizia da se', perche' alla fine neanche il PNALM riesce a gestire i suoi orsi, come testimoniano i troppi casi di avvelenamento e uccisioni a colpi di fucile, di cui l'ultimo il giorno dopo Daniza. Tra le due filosofie, sinceramente, preferisco quella abruzzese che, tra infiniti problemi, e' riuscita comunque a far accettare  gli orsi a molti (non a tutti, purtroppo) richiamando turismo naturalistico e non costruendo piste da sci. Si potra' rispondere che i marsicani sono piu' importanti degli orsi bruni trentini perche' sottospecie. Le persone pero' son persone, e possono venire fatte a pezzi da un orso tanto in Trentino quanto in Abruzzo, quindi la sottospecie e' un'argomentazione che non regge nel caso ci sia in gioco una presunta incolumita' pubblica. Un'altra bizantinata affascinante e' il personale di gestione. L'Abruzzo, essendo in Italia, gestisce gli orsi usando guardie parco e agenti del CFS. Il Trentino invece, essendo nello Stato Autonomo del Trentino, usa agenti forestali provinciali, che non parlano col CFS. Si e' arrivati al punto che il CFS ha aperto un'inchiesta sull'operato dei loro colleghi provinciali. Inizialmente mi era sembrato uno di quei casi in cui la mano destra non sa cosa fa la sinistra, ma in effetti mi sono resa conto che il CFS non e' coinvolto in alcun modo nelle operazioni di gestione dell'orso. Fonti ben informate mi dicono che la squadra di intervento  per Daniza era composta da 5 persone: 4 forestali del corpo forestale provinciale ed un veterinario, più un cane antiorso. Vi e' una vera e propria task force con molti uomini (una ventina) che si alternano periodicamente nella formazione delle squadre di pronto intervento (sempre attive, h 24 con turni settimanali) e - come in questo caso - delle squadre di cattura. Il CFS pero' e' completamente tagliato fuori. In un'epoca di spending review, figure professionali che si accavallano in questo modo senza parlarsi sfuggono alla mia comprensione, ma dipende sicuramente dal fatto che non vivo in Italia. Professionisti, quindi. La teleanestesia \"e' una pratica che in Scandinavia utilizzano costantemente, sparando l'anestetico con il fucile dagli elicotteri. Su 1824 esemplari narcotizzati in Scandinavia, la mortalità è stata inferiore all'1%\", secondo quanto riportato in quest'intervista. Un esperto americano mi conferma che le probabiltia' sono bassisisme, seppure presenti. In trentino pero' ci sono tre orsi morti a seguito di anestesia (qualunque tipo) in 15 anni. Per avere una mortalita' dell'1% e rientrare quindi negli standard dovrebbero essere state effettuate 300 anestesie in 15 anni (se i miei calcoli non sono errati), e mi sembra francamente una cifra un po' alta, poiche' fa una media di 20 all'anno. Come mai, cosi' a prima vista con due conti della lavandaia la mortalita' da anestesia in Trentino sembra essere piu' alta? Sara' un'oscillazione statistica dovuta a numeri piccoli? Sara' incompetenza? Dei tre orsi morti, una e' affogata dopo il dardo anestetico, e uno e' morto strozzato nel proprio rigurgito, perche' le anestesie andrebbero fatte a stomaco vuoto. Poi c'e' Daniza, che stava mangiando una carcassa di pecora quando le hanno sparato. Tuttavia, e' necessario aspettare i risultati dell'autopsia per avere certezze, l'eta', lo stato di salute, un eccesso di anestetico, un'embolia, ci sono un milione di cose che possono andare storte. Solo, si spera che i tassi di decessi da anestesia siano piu' bassi negli ospedali che nei boschi trentini. Digressione. Ipotesi di complotto 2. Daniza e' stata uccisa, lo hanno fatto apposta. E' quello che sostengono gli animalisti e, confesso, la prima cosa che ho pensato anche io. Lo dira' la magistratura, perche' ci sono denunce depositate da alcune associazioni animaliste, ma comincio invece a pensare che la cattiva gestione e le decisioni affrettate siano molto piu' pericolose del bisogno di eliminare un'orsa scomoda. Il polverone sollevato ha distrutto l'immagine del Trentino, da provincia modello a terra di burocrati avidi e incompetenti, non c'era davvero motivo di cacciarsi volontariamente in un simile guaio. E ora passiamo all'argomento spinoso, i cuccioli. Sopravviveranno, non sopravviveranno? Il pubblico dei tifosi e' oviamente spaccato in due sull'argomento, ma guardando la letteratura emerge chiaramente un dato: non se ne ha idea. Certo, le loro probabilita' di farcela senza madre si sono di molto ridotte, perche' ora sta a loro cercare il cibo giusto, il riparo giusto per svernare, stare lontani dalle auto e, Dio ce ne scampi! dai fungaioli. Che fare? Il fronte animalista che piange all'idea della perdita della mamma orsa e dei due orfanelli emaciati in cerca di bacche selvatiche, risponde ovviamente nel solo modo che conosce: catturiamoli e coccoliamoli, perche' sono pucciosi, pelosi e antropomorfi. Naturalmente questa e' la risposta peggiore possibile: gli orsi tenuti in cattivita', anche per periodi relativamente brevi, non sono rilasciabili perche' perdono l'inibizione nei confronti dell'uomo. Non ci sarebbe nulla di peggiore di ridurre un programma di reintroduzione di un grande carnivoro in un allevamento di orsi ballerini. Uno dei due cuccioli, una femmina, e' stato dotato di trasmittente radio. Sebbene cio' non consenta di conoscere la posizione dei due orsetti (hanno 7-9 mesi al momento, dovrebbero essere nati tra gennaio e febbraio 2014) in tempo reale, consente se non altro di conoscere grosso modo l'area in cui si muovono. Visto il clamore sollevato e le varie accuse, penali e non, ci si aspetta che le guardie forestali provinciali interverranno se la situazione dovesse farsi difficile durante l'inverno, ad esempio lasciando quanche carcassa di pecora in zona. Ipotesi di complotto 3: Tutto questo serve a distruggere il progetto di reintroduzione dell'orso, in modo da eliminare il problema alla radice. Mi risulta ci sia solo una forza politica che lo desidera, poiche' cavalca i malumori di chi se la prende con chiunque non sia nato dietro l'angolo di casa, orsi inclusi, che sono slavi. Tutti gli altri ci dormivano su, a giudicare dai risultati. Non vedo perche' prendersi tutto questo fastidio.  Fotocredit: mrborden Il risultato pero' e' che tutta la vicenda ci costringe a fare un passo indietro e cambiare la prospettiva. Se e' vero che dei geni di tre individui di orso sloveno possiamo senz'altro fare a meno, possiamo fare a meno di progetti di ripristino ambientale? Abbiamo portato le popolazioni di grandi carnivori sull'orlo dell'estinzione, ma se non altro, a differenza di altri paesi europei, abbiamo la potenzialita' di tornare sui nostri passi. L'Italia si vanta di essere un punto caldo di biodiversita', perche' e' stato un rifugio glaciale per quasi tutte le specie europee durante l'ultima glaciazione. Abbiamo quindi un territorio ricco e vario, ed e' coerente con un ecosistema solido che di fianco agli ungulati, che piacciono tanto ai cacciatori e agli allevatori, l'ambiente supporti anche i predatori. L'orso non serve ad avere Yogi in giardino, serve ad avere un superpredatore che controlli i numeri degli ungulati, cosi' come il lupo e la lince. O questo o dobbiamo rassegnarci ad avere una spianata desertica dietro casa, nel tempo, perche' gli ecosistemi non in equilibrio prima o poi collassano. Puo' piacerci o no, ma inseguire solo il tornaconto personale di avere dieci pecore in piu', nel tempo, puo' portare solo ad accelerare il disastro per i nostri figli."},
{"title": "Demodex!", "text": "I vostri avi hanno lottato per millenni contro i parassiti esterni. Hanno lottato, e in alcuni casi hanno creduto di avere vinto, poiche' oggi i loro discendenti sono molto meno infestati da pulci, cimici, piattole e pidocchi. Oggi, voi pensate che le vostre case siano esempi di igiene dove nessun batterio sopravvive e nessun insetto si aggira in agguato. Pensate che la vostra igiene personale sia perfetta. Pensate che fare la doccia tutti i giorni sia sufficiente a evitare parassiti che vi divorano. ILLUSI. Mentre leggete queste righe, centinaia di parassiti vermiformi a otto zampe strisciano sulla vostra pelle, mangiano la vostra pelle, si riproducono nella vostra pelle, e muoiono nei vostri follicoli, esplodendo in migliaia di frammenti carichi di escrementi. Non batteri, non microscopici organismi, ma acari, parenti dei ragni, che vivono nei vostri follicoli e nelle vostre ghiandole sebacee, senza che voi ve ne siate mai resi conto. Brulicano a centinaia. Un film dell'orrore? No, come sempre, e' la cruda realta'. Perche' questo vostro mondo in realta' e' il mondo dei DEMODEX  Delle 65 specie conosciute di acari del genere Demodex, due sono vostre fedeli compagne, D. folliculorum e D. brevis, amici specie-specifici di Homo sapiens, ovvero noi siamo il loro unico ospite. I primi vivono all'interno dei follicoli piliferi, quelli del viso soprattutto, ad esempio nei follicoli di ciglia, sopracciglia, baffi, peluria varia e anche peli delle orecchie. I secondi invece vivono nelle ghiandole sebacee associate ai follicoli, sono leggermente piu' piccoli (0.3 contro 0.4 mm) e hanno l'addome che finisce a punta invece che tondeggiante. Una persona in buona salute ha in media 0.7 Demodex folliculorum per cm2 sul viso, un po' di meno sul resto del corpo (escluse palme delle mani e dei piedi, che non hanno follicoli), con picchi sino a 5/cm2. Cioe' avete cinque orribili acari vermiformi a otto zampe per ogni centimetro quadrato di pelle sulla faccia, e questo e' quando non avete dermatiti (di cui discuteremo a breve), perche' in quel caso ne avete in media 10-12/cm2. In altre parole, il vostro bel faccino e' una piazza del mercato per queste creature, soprattutto la notte, quando escono dai follicoli dove vivono a gruppetti di 2-6 tutti belli infilati nello stesso follicolo e se ne vanno in giro sulla pelle per farsi due passi, salutare gli amici, accoppiarsi, depositare le uova etc, muovendosi alla notevole velocita' di 16 mm/h. Se avete la pelle grassa e' probabile che il vostro zoo personale sia piu' numeroso, ma queste due specie sono state riscontrate in tutte le popolazioni umane, dagli aborigeni australiani agli inuit, a qualunque latitudine, quindi non fatevi illusioni: NESSUNO E' IMMUNE, NEANCHE TU.  Immagine al microscopio elettronico a scansione di Demodex folliculorum (in blu) all'interno dei follicoli delle ciglia. Immagine da Science Photo Library via Discovermagazine In realta' gli esseri umani non nascono infestati e alcuni neonati e bambini piccoli sono privi di Demodex, avendo scarsa produzione di sebo. Secondo un recente studio che si basa non sull'osservazione diretta ma sul DNA (per chi ama dati tecnici, sul gene mitocontriale 18S) , oltre i 18 anni il 100% degli esseri umani e' positivo al DNA di Demodex, ergo e' infestato. Prima che vi cospargiate di benzina e vi diate fuoco alla faccia, vi ricordo che e' inutile: ammesso che riusciate a fare una strage di massa e ad annichilirli tutti, la prossima volta che incontrate un amico e lo salutate coi baci sulle guance vi passera' i suoi baby-Demodex (le ninfe, tecnicamente). Il vostro partner ve li passera' dal cuscino anche se smettete di avvicinarvi, o potreste prenderli scambiando cosmetici con un'amica, o magari dal barbiere. Tocca tenerseli, in fondo e' come avere degli animaletti da compagnia. Peccato solo vi brulichino con le loro otto zampette sul naso e siano tanto simili a ragni, zecche e scorpioni, dal punto di vista anatomico. Quella dei Demodex non e' una scoperta recente, sebbene non si parli molto di loro. Il loro scopritore ufficiale e' Frederick Henle, quello dell'omonima ansa parte della struttura dei reni, nel 1841. Siccome pero' di una buona cosa non se ne puo' avere troppo poco, anche un tale Berger li aveva osservati nel cerume umano nel 1841. Perche' Berger si osservasse il cerume al microscopio e' un dato fortunatamente perso con la sua morte. Berger pensava pero' fossero tardigradi, mentre Henle, saggiamente, non si espresse. Nel 1842 il medico Gustav Simon capi' che erano acari. Richard Owen infine, il grande naturalista \"padre\" del termine dinosauro, tenne a battesimo anche queste creaturine nel 1843: demo in greco vuol dire grasso, dex e' un verme che scava, quindi Demodex significa \"verme che scava nel grasso\". Owen aveva un dono per i nomi. Il primo a intuire che le bestioline non erano una specie ma due fu il dermatologo inglese Erasmus Wilson nel 1842, ma si dovette arrivare al 1963 perche' una misteriosa ricercatrice russa, L.K. Akbulatova descrivesse con certezza le due forme separando D. brevis da D. folliculorum.  Immagine da Science Photo Library Il motivo per cui Berger li scambio' per tardigradi e' che effettivamente sono acari molto strani, il cui corpo e' modificato per uno stile di vita parassitico in un ambiente immenso (5 milioni di follicoli pro capite per 7 miliardi di esseri umani), ma insolito. Per poter stare comodamente infilato a testa in giu' nel follicolo il Demodex, specialmente il folliculorum, ha allungato moltissimo il corpo,  con l'addome, che i tassonomi chiamano opistosoma, incredibilmente allungato per un acaro (si pensi a un acaro famoso, i ragnetti rossi delle piante, per confronto della forma del corpo). Per di piu' l'addome e' annulato, sembra segmentato come il corpo di un lombrico, e sporge dal follicolo. Il torace, o come dicavan tutti podosoma, porta otto zampette tozze ma provviste di tre articolazioni terminanti in artigli per una migliore presa e mobilita'. Le larve pero' ne hanno solo sei di zampe. La testa, o gnatosoma, e' veramente bruttina ma dotata di occhietti e uncini per fare meglio presa nei follicoli, e di solito e' affondata nel follicolo per consentire all'animale di nutrirsi. In passato si pensava mangiassero sebo (o cerume), ma oggi si sa che la bocca e' provvista di un ago retrattile per perforare le cellule che rivestono il follicolo e succhiarne, da bravi parassiti, il contenuto, di solito uccidendo cosi' le cellule. Di buono c'e' che non vi fanno i bisogni sul naso (o sulle guance, o sul mento, o sulle ciglia) perche' le sostanze di scarto vengono accumulate in speciali cellule all'interno del corpo. Sfortunatamente le bestioline muoiono dentro i vostri pori, e quando muoiono l'esoscheletro si apre, con conseguenze immaginabili.  Demodex folliculorum maschio (6) e femmina (5) a sinistra, Demodex brevis maschio (11) e femmina (12) a destra. Foto da Desch &amp; Nutting (1972) Per quanto brutte, queste creature sono molto romantiche e fanno sesso di coppia alla faccia vostra nella vostra faccia introducendo un pene lungo 24 micrometri (circa un diciassettesimo  del corpo dell'animale, un maschio umano ha un pene circa un quattordicesimo, consoliamoci cosi') in una vulva costituita da una fessura di 8.5 micrometri. Fino a qui tutto bene, se non fosse che il pene lui ce l'ha sulla schiena, in corrispondenza del secondo paio di zampe, e lei la vulva ce l'ha dove ce l'aspetteremmo, alla fine dell'addome, quindi sono costretti a fare sesso con lei sopra e lui sotto. La femmina depone le uova nei follicoli, nasceranno larve esapodi che diventeranno ninfe ottapodi e poi adulti in un paio di settimane scarse. Vista la dieta, se i Demodex sono pochi non e' un problema, ma se sono molti sembra siano responsabili di alcune malattie della pelle. Capiamoci: un punto nero non e' tale perche' dentro c'e' un Demodex, non li vedete a occhio nudo (e a dire la verita' dopo una serata passata a guardarmi il naso con un microscopio digitale sono riuscita a scorgerne forse uno, che si e' infilato \"sottoterra\" appena ha visto le luci del microscopio, poiche' queste creature non amano la luce). O meglio, dentro un punto nero c'e' una famiglia di Demodex, ma voi non li vedete, sono piccoli e trasparenti. E' sin dalla loro scoperta che si sospetta che queste creature inducano patologie della pelle, ma si tratta di un delitto perfetto, perche' a tutt'oggi non abbiamo la prova provata di un rapporto causa-effetto, c'e' ancora molto dibattito in materia. Le patologie attribuite ai Demodex sono rosacea, acne, blefarite (infiammazione delle palpebre, perche' c'e' un gruppo separato di Demodex, un po' diverso, che vive nei follicoli delle ciglia), dermatite periorale, dermatite seborroica, dermatite atopica, folliculite, pitiriasi. Considerando che il grosso dei Demodex vive in corrispondenza di guance, naso, fronte, orecchie, pieghe tra naso e bocca, ciglia, seno, capezzoli, ginocchia, pene, lingua, schiena, addome, direi che hanno di che divertirsi a causarvi dermatiti, anche se la sede primaria e' ovviamente il viso perche' piu' ricco di ghiandole sebacee. Il punto e' che quando ci sono queste malattie aumenta il numero di Demodex, ma qual'e' la causa e qual'e' l'effetto(*)? Difficile a dirsi. Pazienti immunodepressi hanno piu' Demodex, che possono venire fagocitati dai globuli bianchi in pazienti sani, ma questo non costituisce prova definitiva.  Ho pensato che anziche' googlare per farvi vedere le foto degli effetti dei Demodex era piu' onesto fare outing, Questa e' una mia foto del 2007, i bastardi mi hanno fatto patire per anni, ma alla fine ho (piu' o meno) vinto io. C'e' speranza.  Paradossalmente, i farmaci attivi contro queste malattie della pelle, soprattutto antibiotici come metronidazolo e tetracicline, non uccidono direttamente i Demodex, quindi non si sa bene perche' funzionino. Probabilmente uccidono i batteri della pelle alterando la microflora ideale per gli acari, o uccidono qualche batterio con cui Demodex e' simbionte. Ultimamente pare ci siano evidenze che il Tea tree oil sia un buon rimedio naturale, che probabilmente uccide i Demodex. Del tutto accidentalmente, da quando ho cominciato a raccogliere il materiale bibliografico per scrivere questo post i prodotti per l'igiene a base di questa sostanza si sono improvvisamente accumulati in casa mia, ma e' ovviamente solo una coincidenza. Il cortisone peggiora la situazione, evidentemente li rende nervosi, evitate anche se ve lo consiglia il medico, come e' successo a me. Anche i cosmetici fanno incazzare i Demodex, che non sono per nulla bestie civettuole, da evitare soprattutto il mascara in caso di blefarite se non volete un rave party di Demodex strafatti tra le ciglia. E adesso veniamo alla parte che mi piace di piu', quella zoologico-evolutiva. Conosciamo poche specie di Demodex, associate a pochi mammiferi. I cani soffrono di D. canis, che causa loro una patologia della pelle (rogna) che puo' risultare fatale alle povere bestie per via delle successive infezioni secondarie. Attenzione, perche' la rogna da D. canis NON passa all'uomo, essendo che i Demodex sono estremamente specie-specifici. La scabbia invece, causata da un altro acaro che vive scavando nella pelle, Sarcoptes scabiei, potrebbe passare dagli animali all'uomo, se quest e' immunodepresso. Anche i gatti hanno il loro Demodex, ma non gli causa malattie, e cosi' pure le mucche, i cavalli, gli antechini, le pecore, le capre etc. Complessivamente pero'  le specie note sono poche, probabilmente ce ne sono molte, ma molte di piu' che infestano tutti i mammiferi terrestri, e' solo che non le abbiamo trovate perche' non ci sono molti studi su questi acari. Una mente curiosa pero' si potrebbe chiedere: ma come, ci sono poche specie  e noi umani ne abbiamo due diverse, che vivono nello stesso ambiente? A cosa e' dovuta questa insolita speciazione? Anzi, forse ce ne sono addirittura tre, se i Demodex folliculorum delle ciglia sono diversi da quelli del resto del viso, come esami morfologici fanno sospettare. Le analisi del DNA hanno rivelato pero' che il \"codice a barre\" (il gene CO1, diverso da specie a specie) degli acari delle ciglia e' molto diverso da quello degli acari del resto della faccia, e questo non dovrebbe avvenire in caso di speciazione in corso. Si pensa quindi che si tratti di specie diverse che sembrano molto simili per evoluzione convergente, e che in realta' non sono imparentate, quindi la speciazione non e' avvenuta sulla faccia nostra. Analogamente, la stessa cosa potrebbe essere vera per D. brevis. In ogni caso, sembra ci sia differenziazione genetica tra Demodex (soprattutto i brevis, meno mobili perche' affondati nelle ghiandole sebacee) tra i vari gruppi umani, quindi i D. brevis cinesi sono geneticamente diversi da quelli americani, il che in teoria nel tempo potrebbe portare a speciazione. Dulcis in fundo, una chicca: dopo la vostra morte i Demodex vi sopravviveranno di circa una settimana. In caso di occultamento del vostro cadavere e successivo ritrovamento, la presenza o meno di Demodex vivi aiutera' a stabilire la data della vostra morte. Piccolo pegno in cambio di tutti gli eritemi e i pruriti che vi hanno causato.   NOTA BENE: IN CASO DI DUBBIO SANITARIO, CHIEDETE A UN MEDICO E NON A UNA ZOOLOGA. In ogni caso non rispondero' a domande di carattere medico perche' non e' il mio mestiere, quindi risparmiatevi la fatica e andate dal dermatologo se vi e' spuntato il mount St Helen sul naso. (*) L'apostrofo nell'espressione \"qual' e'\" e' intenzionale, e ha un motivo di essere li': penso infatti che l'Accademia della Crusca sia creazionista. Nonostante la geniale uscita di Lercio, l'aggettivo accorciato \"qual\" ce lo teniamo per un'eredita' del passato. La stessa Crusca ammette \"che la grafia qual'è è diffusa e ricorrente anche nella stampa\". Chi di voi usa mai \"qual\", nel XXI secolo? L'unica altra espressione in cui compare e' \"qual buon vento ti porta\", obsoleta come le lampade a petrolio: non so voi, ma io dico \"Che ci fai qui?\".  A mio parere \"qual\" e' una specie Critically Endangered nella lingua italiana: per via della sua mancanza di fitness, nuove forme piu' evolute, come l'aggettivo \"quale\" senza apocope (cioe' senza la vocale ballerina che se ne va a farsi un giro), si sono dimostrate piu' adatte a sopravvivere e diffondere il proprio meme nella lingua scritta, che recepisce variazioni quasi con la stessa lentezza del DNA. Che alla crusca piaccia o meno, le lingue si evolvono in parallelo ai geni, come ci potrebbe spiegare Luigi Cavalli-Sforza. Quindi io prenderei il \"qual e'\" e lo metterei in uno bello zoo linguistico delle specie \"Estinte in natura\", come l'orice del deserto. Finche' la Crusca non investe in un programma di ripopolazione in ambiente naturale io continuo a usare il darwinianamente piu' adatto \"qual'e'. P.S. la mia tastiera non ha le vocali accentate, nel caso ve lo foste chiesto Referenze Thoemmes, M., Fergus, D., Urban, J., Trautwein, M., &amp; Dunn, R. (2014). Ubiquity and Diversity of Human-Associated Demodex Mites PLoS ONE, 9 (8) DOI: 10.1371/journal.pone.0106265 FORTON, F. and SEYS, B. (1993), Density of Demodex folliculorum in rosacea: a case-control study using standardized skin-surface biopsy. British Journal of Dermatology, 128: 650–659 Desch C, Nutting WB: Demodex folliculorum (Simon) and Demodex and D. brevis Akbulatova of man: re-description and re-evaluation. J Parasitol. 58:169-177 1972 de Rojas, Manuel, Cristina Riazzo, Rocío Callejón, Diego Guevara, and Cristina Cutillas. (2012) \"Morphobiometrical and molecular study of two populations of Demodex folliculorum from humans.\" Parasitology research 110, no. 1 : 227-233."},
{"title": "Portia africana e il Servizio Clienti dell'Evoluzione (SCE)", "text": "PA - Dunque, vediamo... 800 11235813... SCE – Benvenuti nel servizio Customer Care dell’Evoluzione. Vi informiamo che, per motivi di sicurezza, questa telefonata sara’ registrata nel prossimo strato geologico. Per le speciazioni allopatriche, scegliere 1. Per quelle simpatriche e parapatriche, scegliere 2. Se invece volete informazioni su come uscire da una stasi evolutiva, scegliere 3. Se avete imboccato un vicolo cieco evolutivo, e volete istruzioni su come uscirne, scegliere 4. Per avere informazioni sul vostro tasso di mutazione, sui vostri elementi trasponibili o sulle vostre sequenze altamente ripetute, scegliere 5. Se desiderate ascoltare queste opzioni, premere 6, sarete ridiretti alla sezione “Evoluzione dei timpani” PA – DOH! E ora? Proviamo 3, al massimo mi ridirige sull’opzione giusta SCE – Grazie per aver scelto il servizio Stasi Evolutiva dell’Evoluzione. Se desiderate mutazioni geniche che non varino il vostro fenotipo, scegliere 1. Se invece desiderate variazioni fenotipiche, premere 2. Se desiderate conoscere i vantaggi, le promozioni e i bonus legati alla vostra stasi, premere 3. Se siete il celacanto, riagganciate subito. Se infine volete informazioni sulla durata della vostra stasi, consultate il nostro sito web www.evoluzione.stasi.com. PA – Ma vaff, io voglio parlare con un operatore! 2 e vediamo che succede SCE – I nostri operatori sono momentaneamente occupati. Vi preghiamo di attendere il linea la prossima era geologica. – parte “Survival of the Fittest” di Eminem in sottofondo PA – (sempre piu’ irritata, soprattutto da Eminem) [Urla nel telefono] Ma c’e’ una forma di vita abbastanza sottosviluppata da accettare di lavorare in questo call centre? SCE – Buonasera, sono Ugo, in cosa posso aiutarla?  Foto: (C) Emanuele Biggi PA – Ergh... ehm... buonasera, Ugo. Ehm, come spiegare... sono un ragno. SCE – Mi da il suo codice GEO-NCBI? PA - Uh, non credo di essere stata sequenziata SCE - Non ha neanche un riferimento Genbank per la proteomica? PA - Ma scusi, non facciamo prima se le dico genere e specie e lei mi cerca nel database, ammesso che ce ne sia uno? SCE - Come si chiama? Cioe', volevo dire, che nome scientifico ha? PA - Porzia africana SCE - Ha provato a contattare il nostro servizio immigrazione e biodiversita'? PA - Ma lei che e', della lega? africana e' la mia specie. Accidentalmente vivo in Africa centro-occidentale, e per sua informazione non porto ebola, almeno credo. SCE - ...allora vediamo... non lo trovo... Porzia come si scrive? PA - [sospirando dai polmoni a libro] Con la T al posto della Z. E' latino, sa... SCE - mi da' il nome del suo sister taxon da nubile? PA - Portia schultzi. Da nubile?? Oh Chtulhu! Non siamo mica vedove nere! Siamo un po' lolite, questo si, ci facciamo sedurre gia' da subadulte da maschi adulti  che vengono e si trasferiscono sulla nostra tela finche' non maturiamo, ma a parte questo... SCE - Trovata! cosa posso fare per lei? PA - come le dicevo, sono un ragno SCE - Benissimo! E non e' contenta? PA - Sono poco evoluta. Non sarebbe ora di evolvermi anche io? SCE - Allora, leggo qui sul terminale: \"un genere considerato primitivo tra i Salticidi perche' ha importanti caratteri morfologici che sono probabilmente caratteristiche primitive (o plesiomorfe). Gli occhi posteriori mediani grandi e funzionali di Portia sono particolarmente notevoli. In questo contesto `complesso` e `specializzato` non e' antitetico a `primitivo`\". In pratica dice che va bene, perche' vuol cambiare? PA - Dice che vanno bene gli occhi. Si, ok, ho una vista eccellente. Migliore di qualunque ragno, di qualunque insetto e migliore di molti vertebrati. Solo cinque volte meno acuta di quella di un essere umano, e solo perche' sono lunga 7mm. Sisi, so tutto. So anche che risolvo il problema dell'apertura pupillare grande necessaria a vedere bene da lontano distribuendo gli occhi sul cefalotorace, per cui i due grandi anteriori fanno da \"fovea\" e vedono a colori e quelli piu' piccoli posteriori fanno da retina periferica e vedono in bianco e nero, e poi unisco le immagini. Tutto perfetto. Ma non di sola vista vive un ragno. SCE - E cosa vorrebbe modificare? PA - Quasi tutto il resto, a parte il cervello, non vorrei rischiare di finire a lavorare in un call centre SCE - Ha provato a uscire e rientrare? PA - Si, ho fatto la muta un mese fa. Non so perche' ma mi aspettavo che me lo avrebbe chiesto SCE - Si, e' una delle prime cose che chiediamo ai clienti. Quindi il cervello va bene? PA - Direi di si. Ho capacita' di problem solving sorprendenti per un invertebrato, ho un comportamento plastico e non predeterminato che adatto alle varie situazioni, uso un algoritmo per prove ed errori  quando decido l'approccio alle differenti prede, e in differenti popolazioni usiamo differenti strategie di caccia. Come o meglio di uccelli e mammiferi, e il tutto con un cervello grande come la punta di uno spillo.  Lo terrei. Preferirei magari evolvere l'aspetto, e la seccante abitudine di staccarmi le zampe come se fossero code da lucertola, per non parlare che mi muovo come un'ubriaca. SCE - Vediamo, aspetto... non le piace sembrare un detrito del pavimento della foresta? PA - a lei piacerebbe sembrare una caccola? SCE - Uh,  ma le conferisce mimetismo per trarre in agguato le sue prede, dice qui sul terminale. Per l'andatura... vediamo... dice che anche il passo incerto e robotico aiuta nel mimetismo PA - si, ma qualcosa che non mi faccia sembrare ubriaca dalla mattina alla sera non si potrebbe evolvere? SCE - Si, c'e' l'opzione \"cacciare solo al buio\", che le consente un passo deciso. La vuole? PA - E quanto mi costa? SCE - La funzionalita' dei due occhi posteriori e minore acuitezza visiva. E' un'opzione molto popolare, l'hanno scelta il grosso dei ragni non salticidi. PA - Uhm, secondo me non ne vale la pena. C'e' altro? SCE - Si, c'e' l'opzione \"fai la ragnatela e restaci\", anche questa molto popolare PA - Avevo acquistato apposta l'opzione \"fai la tela solo quando ne hai voglia\" perche' mi sembrava molto piu' versatile. Ho preso il pacchetto Platinum, quello che mi consente di fare tele di varie forme e per vari scopi come riprodurmi, fare la muta e cacciare. Ora riesco anche a camminare sulle tele altrui senza rimanere appiccicata, indipendentemente dai criteri architettonici e biochimici della tela. Mi sa che mi conviene tenere il passo da ubriaca. Si puo' fare niente per variarmi la dieta? SCE - Cosa mangia al momento? PA - Ragni. Lei capisce che e' imbarazzante come specializzazione, vero? SCE - Se preferisce le mosche c'e' sempre il pacchetto \"fai la tela e restaci\", risolverebbe due problemi in uno PA - Dopo che ho fatto il contratto per il \"problem solving\" sarebbe un peccato non usarlo, salvo mettermi a fare tele quadridimensionali. Mi diverto molto a sperimentare come fregare le altre specie di ragno. C'e' qualcosa per aumentare il tipo di prede piuttosto che cambiarle? SCE - mmm... non trovo niente. Perche' non sporge un reclamo alla sezione tecnica? potrebbero aiutarla di piu' PA - non trova o non c'e'? SCE -  non lo so, sono al secondo giorno di lavoro PA - E prima cosa faceva? SCE - lavoravo in un call centre di telefonia PA - capisco che doveva essere frustrante per un superesperto di evoluzione SCE - a dire la verita' sono laureato in lettere e filosofia. Dall'altro call centre son dovuto andare via perche' mi era scaduto il contratto co.co.co. PA - e qui che contratto ha? SCE - mi tengono sino al prossimo meteorite. Ma e' un buon lavoro, nel tempo libero tra una telefonata e l'altra sto mettendo su la pagina facebook di Jean Baptiste Lamark, il suo uffico del marketing mi paga abbastanza bene, lo conosce? PA - mi diceva di quel reclamo alla sezione tecnica? Referenze Jackson, R. R., &amp; Hallas, S. E. (1986). Comparative biology of Portia africana, P. albimana, P. fimbriata, P. labiata, and P. shultzi, araneophagic, web-building jumping spiders (Araneae: Salticidae): utilisation of webs, predatory versatility, and intraspecific interactions. New Zealand journal of zoology, 13(4), 423-489. Jackson, R. R., &amp; Nelson, X. J. (2011). Reliance on trial and error signal derivation by Portia africana, an araneophagic jumping spider from East Africa.Journal of ethology, 29(2), 301-307. Harland, D. P., &amp; Jackson, R. R. (2004). Portia perceptions: the Umwelt of an araneophagic jumping spider. Complex worlds from simpler nervous systems, 5-40."},
{"title": "Cosa e’ veramente contro natura?", "text": "Sembra che ultimamente il desiderio dell’11% degli Italiani di non avere un vicino di casa “diverso” (Secondo il Word Values Survey) si sia momentaneamente spostato dal razzismo all’omofobia e sempre piu’ spesso si sentono frasi come “nessun animale e’ omosessuale”, “l’omosessualita’ e’ una malattia da curare”, “l’omosessualita’ e’ contro natura”. Sono tutte e tre affermazioni false, e penso sia arrivato il momento di chiarire una volta per tutte perche’.  Fotosource “Nessun animale e’ omosessuale”: Sono state censite un minimo di 1500 specie di animali che mostrano comportamenti omosessuali, comportamenti che vanno dal coito con un individuo dello stesso sesso all’allevamento della prole con due mamme o due papa’ “gay”, mi si passi la trasposizione di una definizione umana al regno animale. Rospi, puzzole, leoni, delfini, scimmie, giraffe, koala, lucertole, pinguini, avvoltoi e tanti, tanti altri, incluse le umili cimici dei materassi, si accoppiano con individui dello stesso sesso, in natura. I pesci pagliaccio cambiano addirittura sesso dopo una certa eta’, quindi il  papa’ di Nemo presto diventera’ la sua mamma. Chi non ci crede, non ha che da controllare sul web, dove evidenze come foto e filmati sono numerose. Chi pensa che si tratti di semplice dominanza di un individuo sull’altro, d’altro canto, si sbaglia: un terzo delle coppie di albatros delle Isole Hawaii e’ costituito da due femmine che allevano insieme la prole, anno dopo anno, poiche’ e’ una specie fedele e monogama. Un quarto delle coppie di cigni neri australiani e’ costituito da due papa’, e il loro successo riproduttivo e’ maggiore di quello delle coppie eterosessuali. Il maggiore successo riproduttivo e la stabilita’ del numero di coppie gay, oltretutto, porta a concludere che l’orientamento sessuale dei piccoli cigni non e’ condizionato dal sesso dei genitori. “L’omosessualita’ e’ una malattia da curare”. L’omosessualita’ umana non e’ piu’ considerata una malattia dal lontano 1973, ovvero ben 41 anni fa, e di conseguenza parlare oggigiorno di “cure” e’ un nonsenso scientifico e un anacronismo, tanto come curare l’eresia con pubblici roghi in piazza. Alcuni studi portano a individuare basi fisiologiche e genetiche per l’omosessualita’ nei modelli animali, ma questi studi ancora non sono stati confermati nell’uomo. Nei montoni (di cui oltre un terzo e’ omosessuale o bisessuale) si e’ visto che una specifica zona del cervello, che produce l’enzima aromatasi, e’ piu’ grande nei maschi eterosessuali rispetto alle pecore e ai montoni omosessuali. Anche gli esseri umani omo-ed eterosessuali hanno alcune piccole aree del cervello di dimensioni diverse, ma se accettassimo il dimorfismo come una base per la malattia dovremmo allora affermare che tutti gli uomini (o tutte le donne) sono malati. Nei topi l’eliminazione del gene dall’evocativo nome “FucM” porta le femmine a cambiare orientamento sessuale e preferire altre femmine. Nell’uomo non c’e’ ancora niente di dimostrato, ma i gemelli identici tendono ad avere lo stesso orientamento sessuale. Se una base genetica venisse confermata anche per l’uomo, come e’ probabile, si tratterebbe quindi di semplice diversita’ genetica, la stessa che porta ad avere alti e bassi, biondi e bruni, e che e’ stata positivamente selezionata dall’evoluzione per motivi che ancora non comprendiamo a fondo. “L’omosessualita’ e’ contro natura”. Chi dice che l’omosessualita’ ha una base sociale ha parzialmente ragione. Non l’omosessualita’ in se’, ma l’accettazione sociale della stessa. La nostra societa’ ha le sue radici nella societa’ dell’antica Grecia dove l’omosessualita’ non era solo accettata, ma anche incoraggiata. I tempi cambiano, e ora si scende in piazza negando anche queste radici che ci hanno regalato la filosofia di Socrate e le poesie di Saffo. Altri gruppi umani accettano e incoraggiano l’omosessualita’, come gli Etoro della Nuova Guinea, dove gli adolescenti hanno un rapporto “particolare” con un “tutor” prima di sposarsi e come gli abitanti delle isole Samoa, dove i Fa'afafine, gli ‘uomini femminili’, sono parte integrante della societa’, e allevano i nipoti senza problemi per nessuno. Il 10% (secondo il rapporto Kinsey) di esseri umani omosessuali devono invece nascondersi in altre societa’ come quella medio-orientale, occidentale o in alcune zone dell’Africa. Le motivazioni addotte sono di solito di carattere religioso, per cui se la religione individua l’omosessualita’ come “contro natura” allora e’ un comportamento da biasimare o addirittura da punire. La fallacia logica di cio’ e’ pero’ che “contro natura” significa in questo contesto “non riscontrato in altri gruppi umani o di animali”, e sotto questa definizione rientrano, purtroppo, anche credere in Dio, l’inviare sonde sulle comete e il digitare su una tastiera scrivendo le proprie opinioni. Se l’omosessualita’ fosse “contro natura”, allora dovrebbe esserlo anche tutta la base culturale su cui poggia la nostra societa’. Un’ultima precisazione. Chi scrive queste righe non e’ omosessuale e non lo fa per “giustificare” il proprio orientamento sessuale, o per un personale bisogno di rivendicazione sociale. Lo fa perche’ e’ insofferente alle forme di bullismo, discriminazione sociale e mistificazione della scienza che sembrano essere diventate cosi’ popolari in questi tempi. Oggi si attaccano il colore della pelle e gli orientamenti sessuali altrui, domani l’insofferenza potrebbe ampliarsi verso chi porta gli occhiali, o contro chi ritiene corretta la teoria dell’evoluzione, o in generale contro il proprio vicino di casa, e questo e’ qualcosa che la nostra societa’ non puo’ e non deve permettersi."},
{"title": "Cosa non fare per salvare la foresta amazzonica", "text": "Sicuramente un ottimo modo per salvare la foresta amazzonica e' stare a casa. Sempre meglio che mettere in piedi un freak show su come essere mangiati vivi da un'anaconda. Salvo poi non esserlo, e frignare che non sei stato capito e che quelli della tv sono cattivi, come sta facendo in questi giorni Paul Rosolie, il mancato pasto, dalle colonne del Guardian.  Facciamo un salto indietro. Paul Rosolie e' un  \"Indiana Jones con un tocco di verde\", come e' stato definito per il suo libro \"Mother of God  - One man's journey to the inchanted depths of the Amazon rainforest\". (Madre di Dio -  viaggio in solitario verso gli incantati misteri della foresta amazzonica). A me sembra piuttosto il Mister No dei poveri, sicuramente dei poveri di spirito. A 28 anni, dopo averne passati 10 in and out dalla foresta, si autoproclama esperto assoluto di anaconde, della foresta amazzonica, dei suoi problemi, degli animali, rischi, parassiti etc. Secondo il suo sito, dove parla di se stesso alla terza persona, \"come autore la missione di Paul e' di mescolare avventura e conservazione con lo scopo di raggiungere un'udienza piu' vasta e includere piu' gente nel suo richiamo alle armi ecologico\". Solo, di conservazione Paul non ne sa molto, sicuramente non ne possiede un'educazione formale e non ha pubblicazioni scientifiche all'attivo. Poco male, se non che questi avventurieri che si proclamano esperti di ecologia e vanno in giro a dar fastidio alle bestie ce n'e' un tanto al chilo. Solo, Paul ha trovato il modo di cavalcare l'onda e di avere finalmente i suoi 15 minuti di notorieta': concorda col Discovery Channel di fare un documentario, dal chiaro titolo \"eaten alive\", mangiato vivo, ma dichiara ai media che e' un modo per rendere il pubblico edotto dei problemi della foresta. Fedele invece a cosa c'e' scritto sulla lattina, il documentario parla di come Paul cerca un'anaconda di sette metri, si mette una tuta spaziale che sembra un incrocio tra Goldrake e Darth Vader e cerca di farsi ingoiare vivo dalla povera bestia. Il documentario non si chiama \"che tragedia la foresta amazzonica viene disboscata da gente senza scrupoli\", o \"stiamo perdendo la piu' grande foresta tropicale del pianeta contaminandola col mercurio di miniere clandestine\". Si chiama \"mangiato vivo\", e di quello parla. Paul, che al momento di farsi mangiare vivo ha scoperto che le anaconde sono serpenti costrittori e che l'armatura da Goldrake Vader non gli proteggeva le braccia dalla costrizione, avendo fallito l'ingestione (si e' fatto tirar fuori dalle spire con appena parte dell'elmetto dentro il serpente, perche' la costrizione gli premeva su un braccio) ora frigna perche' non e' stato capito. Paul si lamenta che e' stato gabbato, perche' la produzione ha tagliato tutte le scene in cui lui mostra quanto e' a rischio la foresta amazzonica in un documentario che si chiama \"Eaten alive\", il cui trailer indica chiaramente che il contenuto parla di lui che si fa mangiare dal serpente. Secondo me ha ragione la produzione, per quanto possa avere ragione una tv americana che architetta una simile porcata di documentario. Cosa c'entrano i bracconieri, i tagliatori di alberi clandestini, i taglia e brucia nelle aree protette, le miniere di oro che spargono mercurio nei grandi fiumi, le minacce alle tribu' native, con l'essere ingoiati da un'anaconda da sette metri? Sarebbe come andare al circo a vedere le tigri che saltano nel cerchio di fuoco mentre qualcuno in contemporanea ti parla dell'etologia di questi animali a Sumatra, spiegandoti che sono tanto a rischio. E' una cosa che non si fa, se usi gli animali per il tuo circo personale non te ne frega niente di quanto sono a rischio. Se ti fossi preoccupato della cosa non saresti andato a dare soldi al circo. E' come se mi proponessero di essere la protagonista del film \"Sudate e Bagnate\", con me e Rocco Siffredi come protagonisti (a proposito di anaconde), e quando i giornali mi dicono che sono un'attrice porno io dico che non e' vero, che sono pura come Santa Maria Goretti ed e' tutta colpa della produzione, che ha tagliato tutte le scene in cui io parlo delle terribili condizioni in cui devono vivere le donne dell'Azerbaigian, e che quei produttori brutti e cattivi mi hanno ingannata lasciando solo le scene di sesso selvaggio, che io mi sono sacrificata a girare solo in nome delle donne dell'Azerbaigian. Sinceramente, se dovessi dare soldi a qualcuno per studiare la foresta amazzonica, non li darei a uno assetato di protagonismo e celebrita' personale come Paul Rosolie, con l'ulteriore aggravante che non ha le competenze per fare quello che dice di voler fare. Per il documentario del Discovery Channel ha catturato altre 12 anaconde, ma erano troppo piccole perche' lo ingoiassero. E allora? Anche se hai fatto ingoiare una radio a una di loro, come questo aumenta la nostra conoscenza su questa specie? Che te ne fai dei dati? Hai un progetto di ricerca in corso o ti stai solamente divertendo ad acchiapparle, come fanno i bambini con le lucertole? Hai un protocollo per stabilire la loro abbondanza e stato di salute o vai a senso? Le accuse della PETA di molestia agli animali non mi sembrano  ingiustificate in questo caso. Quale serpente che si rispetti ingoierebbe Darth Vader, scafandro e tutto? Avra' un cervello da rettile, ma sa distinguere quando lo pigliano per i fondelli, e sporcare il vestitino di carnevale di sangue di maiale evidentemente non basta. L'anaconda, giustamente, messa di fronte alla scelta tra un pasto di Manzotin Uomotin in lattina davanti a una troupe cinematografica o tornarsene a farsi gli affari suoi nella foresta, almeno finche' la foresta c'e', ha scelto la seconda opzione e ha cercato di fuggire. Per convincerla a seguire la sua parte di copione hanno dovuto costringerla con le cattive, spaventandola e provocandola finche' il serpente ha attaccato, piu' per difesa che per fame. Vabe', penso che oramai abbiate capito il concetto: gli ambientalisti improvvisati assetati di protagonismo fanno  male alla causa che dicono di voler difendere e mettono in cattiva luce pure tutti gli altri, quelli davvero armati di buone intenzioni."},
{"title": "Cara Evoluzione... I Cenolestidi", "text": "Cara Evoluzione, Ti ricordi di me? Mi chiamo Caenolestes fuliginosus e ti scrivo a nome di tutta la famiglia, i Caenolestidi.  Caenolestes fuliginosus. Foto: zoologia.puce.edu.ec Ti  scriviamo per ricordarti di noi. Abbiamo infatti la sensazione che in  questi ultimi 30 milioni di anni tu ci abbia trascurato preferendo altri  a noi. Tutto sommato, almeno un marsupio ci avrebbe fatto comodo! Quelli  di noi che non si sono estinti hanno continuato a somigliare in modo  indistinguibile all'antenato comune, mesozoico, dei marsupiali e a  mangiare insetti esattamente come facevamo nel Paleocene. L'unica  differenza e' che ora abitiamo sulle Ande nelle foreste piu' fredde,  umide e inospitali del mondo, mentre ad altri marsupiali hai concesso di  adattarsi a vivere al caldo, nelle foreste tropicali intorno a Rio de  Janeiro o in Australia , e chiamare tutti \"Ehi Dude\". Hai anche  fatto espandere gli insettivori placentati che son venuti a casa nostra e  ci hanno rubato le foreste e la nicchia perche' hanno evoluto un  metabolismo rapido ed efficiente. Questo trattamento ci sembra  discriminatorio e altamente lesivo dei nostri diritti marsupiali.  Abbiamo pertanto pensato di scriverti in via amichevole per dirimere la  questione, ritenendoci ingiustamente vilipesi nel nostro diritto ad una  evoluzione continua e graduale. Certi della tua comprensione, attendiamo fiduciosi nuove e interessanti mutazioni. Con osservanza I Cenolestidi _____________________________________________________________________ Caro Caenolestes fuliginosus e cari Cenolestidi, Ho  ricevuto costernata una vostra lettera inviatami in data Antropocene  relativa a una lamentata stasi evolutiva. Sebbene mi abbia fatto piacere  ricevere Vostre nuove, ritengo ingiustificate le accuse mossemi. Mi  sembra di essere sempre pronta ad ammettere parziali stasi evolutive  quando ci sono, visto che di solito sono funzionali. Nel caso del  celacanto o dei Triops,  ad esempio, non l'ho mai negato neanche di fronte a loro, e per questo  mi inviano sempre, grati, cartoline di auguri ogni 12 Febbraio.  Caenolestes condorensis. Fotosource Nel  vostro caso pero' la situazione e' differente. Evoluzione c'e' stata  eccome, sebbene il vostro aspetto complessivo ammetto non sia  particolarmente differente da quello di Sinodelphys szalayi di 125 milioni di anni fa in Cina. Ritengo infatti che per voi, come in molti altri casi di vertebrati, la  soluzione insettivora sia la piu' versatile ed efficace. Dopotutto, e'  sempre il modello base dei vertebrati e si e' rivelato vincente per gli  insettivori placentati, i pipistrelli, quasi tutti gli anfibi, molti  rettili e molti uccelli. La dieta insettivora permette di non avere mai  scarsita' di cibo, porta come gadget un set completo di denti e non  richiede molte strutture specializzate e metabolicamente costose come  rumini o artigli. E' proprio grazie alla dieta insettivora che voi  marsupiali avete potuto migrare dalla Cina all'Australia passando da  Europa, Nord e Sud America e Antartide. Una specializzazione erbivora o  carnivora avrebbe compromesso la versatilita' ma e' stato proprio grazie  a questa versatilita' che un vostro parente stretto pote' colonizzare  l'Antartide prima e l'Australia dopo. Il vostro avo Evolestes hadrommatos, vissuto una trentina di milioni di anni fa e alla radice di voi cenolestidi moderni e di tutti i cenolestidi estinti, in  effetti vi assomigliava. Si tratta di un modello corporeo cosi'  efficiente che, come accade per i felini, vale sempre la pena di  continuare a proporlo: se funziona, non c'e' motivo di buttarsi in un  ginepraio di maladattamenti prima di trovare una soluzione alternativa  o, piu' probabilmente, estinguersi. Era tuttavia meno specializzato di  voialtri,  aveva gli occhi piu' grandi, dimensioni maggiori e un muso  meno lungo e meno specializzato del vostro. Detto questo, vi  ricordo che il vostro ordine (Paucitubercolata) sin dall'Oligocene  contava altre due famiglie, i Palaeothentidae e gli Abderitidae,  e che a  loro volta i Paleothentidae erano divisi in due sottofamiglie, una  decisamente erbivora (Acdestinae) e una decisamente carnivora  (Palaeothentinae). Il fatto che ci sia stata una speciazione che contava  decine di specie, che vi fossero specializzazioni tanto nella dieta  quanto nella forma, e che questi tentativi di diversificazione dal  modello base siano culminati tutti nell'estinzione dovrebbe dirvi  qualcosa. Non e' un caso se le uniche sei specie sopravissute di  Paucitubercolati sudamericani, cioe' voi cenolestidi, siano tutte  \"basali\". I fatti dimostrano che gli adattamenti estremi come le diete  frugivore non funzionano con voi, e il grosso di questi esperimenti era  gia' estinto nel Miocene. Del resto, voi siete i cugini piu'  prossimi di tutti i canguri e degli altri marsupiali australiani, anche  se non ne siete gli avi diretti, come la chiamate questa, se non  evoluzione? I canguri hanno ereditato i vostri stessi incisivi, e non e'  che ne siano contenti! Avete avuto la fortuna di sopravvivere a molte  delle forme da voi derivate, sia in sud America che in Australia, il che  e' notevole considerando che siete uno dei rami di marsupiali che si e'  separato prima dalla linea comune. Mi sarei aspettata dei  ringraziamenti per questo, anziche' delle lamentele! Vuole semplicemente  dire che con voi la strada imboccata si e' dimostrata vincente in tutti  i casi, e cio' e' facimente comprensibile se si pensa che voi siete il  gruppo piu' generalista e meno specializzato tra tutti i  paucitubercolati vissuti sul pianeta. Forse la vostra unica  specializzazione importante e' il muso lunghissimo, e quello e' un  adattamento moderno. Quando sono arrivati in sud America i  toporagni placentati, tre milioni di anni fa, riconosco che siete  sopravissuti per un soffio. Siete stati bravi, e vi siete stabiliti in  nuovi ambienti, adattandovi ed _ehm_ evolvendovi in modo da sopravvivere  in climi inospitali e intricatissime foreste che nessuno ama. Questa,  miei cari, e' il succo e la base del mio mestiere e direi che non si  puo' dire che con voi il lavoro sia stato fatto male. Tu, proprio tu, Caenolestes fuliginosus,  sei diventato piccolo e con il pelo supersetoso rispetto agli altri  cenolestidi, proprio per fronteggiare i climi estremi delle Ande di  Ecuador, Colombia e Venezuela, e mi fa specie che tu non lo riconosca.  Forse l'unico che ha qualche parziale ragione e' Rhyncholestes raphanurus, uno di voi cenolestidi confinato, come il monito dal monte,  nella foresta valdiviana. Sia Rhyncholestes che il monito sono oggi  obbligati a vivere il quell'habitat estremo delle Ande Cilene, che  seguono man mano che la foresta cambia latitudine in base al clima.  Malgrado siano rimasti simili ai loro avi, bisogna anche dire che i loro  discendenti, i marsupiali australiani, sono ben diversificati ed e'  bello quando le forme ancestrali coesistono con quelle derivate,  sicuramente la biodiversita' ci guadagna.  Rhyncholestes raphanurus. Source Per quanto riguarda il  marsupio, diciamoci la verita', non vi serve. I vostri piccoli sono piu'  che ben adattati a rimanere appesi sotto la pancia senza bisogno di una  tasca protettiva, tutto sommato avete le zampe corte e siete belli  caldi, ed e' carino rigirarvi e trovare i piccini rosa saldamente  ancorati al loro capezzolo. Se una tasca fosse stata davvero necessaria,  vi sareste gia' estinti senza un mio intervento. Se poi il marsupio vi  serve per tenerci dentro chiavi e monetine, declino ogni  responsabilita', temo che dovrete evolvere tasche alternative, come  hanno fatto i criceti. A riprova della qualita' del mio lavoro  c'e' un altro punto chiave. Gli scimmioni spelati, quelli che invadono  tutto, non riescono ne' a trovarvi, ne' a contarvi, ne' a capire in  quante specie siete differenziati ne' in generale a sapere nulla di voi.  Pochi riescono a sfidare, e vincere, gli scimmioni spelati, chiedete ai  lupi, o ai cavalli di Przewalski, se non mi credete. Se questo non e' un indice di qualita' davvero non so cosa altro possa esserlo. Spero  di aver chiarito ogni dubbio. Vi auguro per il momento fitness e  prosperita', ma se avete ancora domande non esitate a contattarmi  ancora. Vostra Evoluzione Alcune referenze GOIN, F. J.,  SÁNCHEZ-VILLAGRA, M. R., ABELLO, A. and KAY, R. F. (2007), A  NEW  GENERALIZED PAUCITUBERCULATAN MARSUPIAL FROM THE OLIGOCENE OF  BOLIVIA  AND THE ORIGIN OF ‘SHREW-LIKE’ OPOSSUMS. Palaeontology,  50: 1267–1276.  doi: 10.1111/j.1475-4983.2007.00706.x Goin, F. J.,  Sánchez–Villagra, M. R., Kay, R. F., Anaya–Daza, F. and  Takai, M.  (2003), New palaeothentid marsupial from the Middle Miocene of  Bolivia.  Palaeontology, 46: 307–315.  doi: 10.1111/j.0031-0239.2003.00300.x"},
{"title": "L'orologiaio miope e gli animali perduti - e ritrovati", "text": "Ebbene si, anche quest'anno che scrive questo blog ha pensato di ammorbare i propri lettori con un po' di sana autopromozione.  E' infatti di recente uscito, per i tipi di Scienza Express, un albro libretto che non potete fare a meno di avere se vi siete mai posti questioni di tutti i giorni del tipo: \"Che ci facevano in Puglia coccodrilli e toporagni grandi quanto un cane da caccia\"? \"Quanto costa il biglietto per traghettare le scimmie dall'Africa all'America su una zattera di mangrovie\"? o \"Perche' la foresta vergine e lussireggiante dell'Isola di Guam e' il piu' spaventoso deserto del pianeta\"? e altre facezie del genere che riguardano spostamenti assortiti di faune. O magari il tavolo zoppo sotto cui avete messo l'altro libro (L'Orologiaio Miope, Tutto quello che avreste sempre voluto sapere sugli animali... che nessuno conosce) ha bisogno di essere ulteriormente pareggiato con uno spessore leggermente inferiore. Per i fermaporte non sono abbastanza prolissa, ci vuole il fantasy allo scopo, ma prometto che in futuro ci pensero'.In ogni caso, se vivete nel profondo sud e volete assistere a una chiacchierata su cosa succede quando prendo la bestia A e la sposto nel posto B, ovvero se volete assistere a una chiacchierata tra la sottoscritta che biecamente promuove il proprio libro e Anna Rita Longo e Giuliana Galati di Scientificast fatevi vivi domani 28 ottobre 2013 alla libreria Zaum a Bari, via Cardassi 85, alle 18.30."},
{"title": "Lost!", "text": "La Foresta Umbra e' un'incantevole faggeta sull'altipiano del Gargano, piu' o meno pianeggiante anche se sopra i 500 m di quota. Oltre a faggi ci sono tassi millenari, carpini e un sottobosco di agrifoglio e pungitopo, con decine di specie di orchidee selvatiche in primavera. Gatto selvatico, cinghiali, capriolo garganico e ghiro, oltre a mucche podoliche brade, praticamente uri, popolano la foresta. Il posto e' selvaggio e meraviglioso, ma ci possono essere inquietanti retroscena. Ricetta per un disastro: Ore 17.45 UdB: \"non so piu' dov'e' il sentiero\" Orologiaio Miope (OM), dopo molte svolte, salite e discese: \"torniamo indietro\"? L'UdB non risponde, e continua determinato a inerpicarsi alla ricerca di un qualunque segno di passaggio umano, andando caparbio, ignaro e felice esattamente nella direzione opposta rispetto a quella dove pensava di stare andando Ore 18 Agli ultimi raggi di sole il duo arriva nei pressi di un'area recintata con filo spinato costeggiata da un sentierino largo una ventina di cm, e comincia a seguirlo. Il sentierino sembra perdersi. Parte la crisi di panico. Ore 18.15 Il sole e' decisamente tramontato, non ci si vede quasi piu', L'UdB e OM fanno a gara a chi ha piu' fifa, ma su questo stendiamo un velo pietoso. Cani (rinselvatichiti?) cominciano ad abbaiare in lontananza all'impazzata, avvicinandosi. Passato il quarto d'ora accademico di \"ohimemisera\" OM si ricompone e tira fuori il telefonino per cercare una mappa. Ringhia \"115\" all'UdB, che ha campo e telefona.  Si scopre che al 115 non risponde la Forestale come pensava OM ma i Vigili del Fuoco di Foggia. Ci chiedono dove siamo. Rispondiamo che se lo avessimo saputo non li avremmo disturbati, e che e' quello che vorremmo sapere da loro. Si fanno descrivere il posto, ottenendo: recinzione, rudere abbandonato, vecchia quercia gigante, altro non c'era. Si fanno allora dare le coordinate dal telefonino (la cui mappa e' quasi inutile). Nel frattempo si mettono anche in contatto con la forestale. Di li in poi continuano freneticamente a chiamarci (il che era  confortante, piu' o meno): Tutti ci fanno la stessa domanda, ovvero dove siamo. Si parlano tra loro, si consultano, consultano amici, parenti, conoscenti, podoliche un tempo residenti nella zona e qualche pastore sardo oggi residente in Australia, per non sbagliare... Il fatto che noi non avessimo idea di dove ci trovassimo non sembrava impedirgli di chiedercelo. Il fatto che gli avessimo fornito latitudine e longitudine precisi alla sesta decimale con quattro metri di raggio di errore (secondo il gps del telefonino) neanche sembrava un'informazione particolarmente interessante. Il 115, i vigili del fuoco (VdF) di Foggia, erano gli unici che sembravano sapere cosa fare. Ci dicono di rimanere li' sul filo spinato  (\"Signora, attenda li' con suo marito\"; \"non e' mio marito\"; breve silenzio \"vabe' e' lo stesso, attendete li\". Nella terra di Padre Pio non avevo pensato che una donna, come in Afghanisthan, puo' solo girare per boschi col proprio legittimo consorte, e' inaudito che possa avere interessi scientifici o voler mostrare la meravigliosa (e selvaggia) faggeta a un amico/collega, questo semplicemente non accade). Attendiamo. Attendiamo. Silenzio. Buio totale. Sulla quasi inutile mappa del telefonino c'e' un sentiero tracciato nelle vicinanze. Dico all' UdB di provare ad avviarci in quella direzione, dato che i VdF ci avevano detto di aver mandato il camion a cercarci. Si, esattamente quello con cui si spengono gli incendi. Sentiero largo 20 cm. C'e' anche una Panda della forestale alla nostra ricerca, pero'. A tentoni e incespicando al buio riusciamo dopo un po' ad arrivare su questo sentiero. Chiamiamo la forestale con sede nella foresta, che ritenevamo quelli piu' esperti, e forniamo le nuove coordinate geografiche. Il signore al telefono non sembra particolarmente impressionato dall'informazione. Noi chiediamo di passarla ai VdF e descriviamo il nuovo posto: un pozzo a bilancere, un sentiero che scende, un cancello alto che sbarra il sentiero e ci impedisce di procedere oltre. Il signore della forestale al telefono ci dice che ha capito benissimo dove siamo. Gli chiedo allora di venirci a prendere. Dice che non puo' lasciare la postazione, essendo solo in caserma. Gli chiedo di spiegare allora dove siamo alle altre squadre di ricerca, dato che ha detto di sapere esattamente dove siamo. Dice che mo' vediamo, e che lui sta da solo in caserma... Dice che visto che il cancello non e' chiuso da un lucchetto di andare avanti  e oltrepassarlo (\"Lei e suo marito vadano avanti\"; \"non e' mio marito\"; silenzio di incomprensione...). Dice anche (dopo domanda diretta) che il posto e' proprieta' privata e pieno di cani da guardia che possono essere molto pericolosi. Io penso che mio marito, quello vero, essendo un UdC (uomo dei computer), di solito in foresta non si perde perche' non entra in un bosco senza un'attrezzatura da fare invidia ai marines, incluso telefono satellitare, razzi segnalatori, tenda da campo, gps che aggancia pure i satelliti intorno a Marte, tre telefonini ognuno con un sei applicazioni differenti con isoipse, isoterme, isobate, isobare, isotutto etc. e caffettiera con fornello da campo onnipresente. Penso anche che vista la situazione alla forestale conviene avere a che fare con l'UdB che riconosce le vecchie querce piuttosto che con l'UdC che darebbe le coordinate in proiezione geodesica in radianti. OK. Lo saluto (in modo non molto cortese, devo ammettere, ma non ero dell'umore giusto per le cortesie) e chiamo il 115 comunicando che la forestale ha la nostra nuova posizione lat/long. spieghiamo anche a loro tutto del cancello, e dei cani. Ci dicono di non oltrepassarlo e di rimanere al cancello (\"Dica a suo marito di restare dove siete\" \"non e' mio marito\" \"Ah\"), avrebbero azionato la sirena e il lampeggiatore per vedere se riuscivamo a sentirlo. Ascoltiamo. Ziiip-Ziiip di chirotteri, frulli d'ala degli stessi, campanacci di podolica, fruscii di bestie nei cespugli. Niente sirene dei pompieri. Luna quasi piena, pero'. Se la situazione non fosse stata incresciosa sarebbe stata indubbiamente bucolica. Invece siamo in stallo: la foresta alle nostre spalle, non terribile o pericolosa ma indubbiamente buia e del tutto priva di punti di riferimento per orientarsi; il cancello di una fattoria presumibilmente ostile (mi pare di capire che i massari del Gargano non siano persone particolarmente simpatiche ed amichevoli) che sbarra il sentiero davanti. Il rischio di essere presi a fucilate per aver oltrepassato una proprieta' privata (?) non e' nullo. Tutto sommato nel West per l'abigeato c'e' l'impiccagione. Al cancello non c'e' campo, per parlare al telefono dobbiamo tornare indietro, sul limitare della foresta. Qualcuno ci telefona per sapere dov'e' la luna, un'informazione sicuramente utilissima per rintracciarci, avendo la descrizione del posto e le coordinate geografiche alla sesta decimale. Rimango sola per un po' al limitare della foresta, per mantenere i contatti con le squadre di soccorso (?), mentre l'UdB va al cancello a vedere se e' chiuso col lucchetto, o se si scorgono sirene o lampeggiatori. Di notte le distanze sono diverse che di giorno. Pensavo che il cancello fosse a portata di voce, e chiamo l'UdB, che non risponde. Chiamo ancora. Mi avvicino verso il cancello. Chiamo al telefonino, niente campo. Parte nella mia testa il film del branco di lupi/astronave aliena/yeti garganico che hanno rapito l'UdB. In realta' era solo un problema di distanze, molto maggiori di quel che immaginavo, e a meta' sentiero, mentre scendo chiedendomi come si affronta uno Yeti garganico, incontro l'ignaro UdB che risaliva placido con la buona notizia che il cancello e' chiuso solo con un gancio di fil di ferro, ma niente luci o sirene in vista. Risaliamo. Richiamiamo un numero a caso tra quelli che oramai affollano il mio telefonino (incluso probabilmente quello del pastore sardo). Ci dicono di aspettare al cancello. Scendiamo al cancello. L'unico telefonino che ha campo e' il mio cellulare con la SIM inglese. Chiamiamo con quello la forestale, il signore che dice di sapere benissimo dove siamo ma non lo dice agli altri perche' lo hanno lasciato da solo in caserma. Il 115 infatti non funziona su una SIM straniera, e quindi non possiamo chiamare gli unici che sembrano avere idea di cosa fare. Lo preghiamo di dire al 115 di chiamarci su quel numero, ma ovviamente l'informazione, come probabilmente le nostre nuove coordinate, muore li'. Ritorniamo allora sul bordo della foresta, dove c'e' campo. Finalmente, ci avvisano che ci avrebbe chiamato \"Michele\", che e' uno della zona, a cui avremmo potuto spiegare dove siamo (ancora?). Io allora immagino \"Michele\" sia un contadino della zona esperto del luogo. Quando il telefono squilla io rispondo chiedendo: \"Lei e' Michele\"? E dall'altro lato una voce risponde fredda: \"Si, sono il comandante delle guardie forestali\", leggermente irritato dalla mancanza di formalita'. Ah. Le formalita' vanno rispettate anche quando sei in mezzo al niente, come ho fatto a non pensarci? Comunque, il Comandante Michele Biscotto sara' il nostro deus-ex-machina, quello che sa cosa fare e sa come organizzare le ricerche, avendo sia esperienza sia del luogo, che conosce benissimo, sia di imbecilli che si perdono come noi. Dopo aver parlato con tutto il Gargano, il comandante e' l'unico che ci rassicura e ci spiega cosa fare, e si vede che lo fa con professionalita': spegnere tutti i cellulari tranne uno per economizzare la batteria, accendere un fuoco per evitare l'ipotermia (c'erano 10 gradi in realta'), rimanere calmi (\"Signora, parli con suo marito\") e attendere. Decidiamo che non abbiamo voglia di accendere un fuoco. Ok che ci sta cercando il camion dei pompieri (e' a questo che serve?), ma sarebbe un peccato dar fuoco alla faggeta. Attendiamo Attendiamo Pipistrelli-civette-campanacci-fruscii Quando anche i chiiirp dei pipistrelli cessano decidiamo che ne abbiamo avuto abbastanza e di salvarci da soli. Tutto sommato la mappa sul mio cellulare (che viene prontamente riacceso) indica chiaramente il sentiero e il punto dove sfocia sulla strada provinciale. Ci armiamo di bastoni, piu' come supporto psicologico che perche' possano far qualcosa a un branco di cani che difende il territorio, o a un massaro armato di fucile da caccia, e oltrepassiamo il filo spinato del cancello. Dopo una decina di minuti alla luce della luna intravvediamo la masseria, ma tutto tace. Arriviamo ad un altro cancello. Questo e' chiuso molto meglio e aprirlo al buio non e' banale, ma ci riusciamo. Solo, e' impossibile richiuderlo propriamente. Ci richiama il comandante. Gli spieghiamo che ci siamo avviati e dove siamo. Un paio di dettagli fanno scattare nel comandante la certezza di dove siamo (perche', finora dove ci stavate cercando?, mi chiedo). Ci dice di rimanere li. Ovviamente proseguiamo, a quel punto che senso ha rimanere li', visto che non c'e' nulla a sbarrarci la strada? In realta' c'e' un terzo cancello, ma a quel punto siamo diventati esperti scavalcatori di cancelli, e lo passiamo facilmente. Poco dopo vediamo dei lampeggiatori nel buio (ma niente sirene). Sono il fuoristrada della forestale e la Panda dei VdF. Ci rimproverano di non essere rimasti fermi alla vecchia quercia perche' una pattuglia dei VdF e' arrivata sin li (come?, mi chiedo, col camion?) seguendo le nostre coordinate, ma non trovandoci e' tornata indietro (noi siamo stati ore a poche centinaia di metri da li e avevamo lasciato le nuove coordinate, perche' non percorrere qualche altro metro?). Ci caricano sulla jeep e ci portano alla macchina, lasciata lungo la strada provinciale. Ci chiedono se eravamo andati per funghi. Gli sembra strano che no, eravamo li' per vedere la faggeta. A dire il vero se avessimo voluto funghi c'erano mazze di tamburo da 1 m2 l'una, ma no, non volevamo funghi, volevamo tornare a casa. Il comandante, sempre molto gentile e rassicurante, ci dice che lui non era in servizio in quei giorni e si e' trovato in zona solo per pura combinazione. Ci racconta che un sacco di gente si perde nella foresta, che la zona dove siamo incappati noi \"e' particolare\" (perche'? bho?) e che persino i cacciatori si perdono (Cacciatori? ma non e' un parco nazionale, questo?). Cioe', aggiunge in fretta, si perdevano quando qui si poteva ancora cacciare (Ah, tutto a posto, allora). Ad aspettarci alla macchina c'e' davvero un camion dei pompieri e un'altra auto, tutti in allarme come se stesse andando a fuoco qualcosa. A quel punto il comandante Biscotto decide che forse e' meglio se andiamo in caserma con loro. Sono tutti molto gentili. Appesa all'antenna della macchina l'UdB trova persino un sacchettino con dei funghi. In caserma mi offrono della cioccolata e un liquore alla liquirizia all'UdB che, essendo nordico, sperava nel San Bernardo con la fiaschetta di grappa appesa al collo. Pero' ci chiedono i documenti e si prendono le nostre generalita'. Sara' prassi, immagino. Tutto e' bene quel che finisce bene. Siamo rientrati alla base a notte fonda, esausti e infreddoliti, ma sani e salvi. Colgo l'occasione per ringraziare ufficialmente il Comandante Michele Biscotto, il Corpo Forestale dello Stato, il Corpo dei Vigili del Fuoco di Foggia e tutti coloro che sono stati coinvolti nella nostra ricerca, costretti a rimanere diverse ore in giro di notte nella foresta. Grazie anche alle podoliche e ai misteriosi pipistrelli garganici, che ci hanno fatto compagnia nelle lunghe pause di attesa"},
{"title": "L'oroscopo dell'Orologiaio del 2014", "text": "I segni zodiacali sono un esercizio dadaista che prevede l'unire dei puntini a caso tra alcuni miliardi di stelle e vederci degli animali, oggetti o persone particolari con cui i pastori nomadi delle steppe erano familiari 5000 anni fa. E' ora che anche l'oroscopo si evolva, come tutto, e tenga conto del milioncino e mezzo di bestie scoperte nel frattempo nel resto del pianeta e delle ultime scoperte scientifiche. Ecco quindi una versione dell'oroscopo riveduta e corretta, per il 2014. Taenia saginata (21 Marzo- 19 Aprile). I nati sotto il segno della Tenia tendono a essere solitari e introversi. Nei prossimi mesi avrai la sensazione che tutto intorno a te sta cambiando e comincerai a soffrire di problemi digestivi. Diffida di quell'amico medico, soprattutto se ti propone del Niclosamide. Non cercare di aprirti al mondo, accontentati di quello che hai intorno e diffida delle diete. In amore tutto bene come sempre, i nati della Tenia sanno sempre come trovare un partner che stimano veramente. Foto Clone (20 Aprile - 20 Maggio). Il vostro cibo preferito saranno quest'anno le banane e l'uva senza semi, ma attenzione a non mangiarli in ambienti differenti dal solito. Evitate soprattutto le vacanze in posti insoliti, in quanto potreste non avere sufficiente variabilita' genetica per affrontarli. Sul lavoro siete troppo cooperativi e vi aspettate che tutti facciano le cose come voi. Amore: sappiate che esiste. Il vostro segno del cuore quest'anno e' la Tenia. Foto Demone di mare (21 Maggio - 20 Giugno). Siete ansiosi per natura e temete di essere lasciati soli. Avete per questo l'abitudine di ingannare e manipolare il prossimo. Oltre che i venditori di auto usate e i broker ci sono altri lavori pronti ad aspettarvi nel 2014: potrebbe liberarsi un posto nella segreteria del Pd o dei LibDem inglesi, ad esempio, senza contare il florido mercato delle cure miracolose. Amore, Lui: questo sara' un anno eccezionale, scoprirete che non siete soli nel vostro modo di interagire col partner, c'e' anche la Overly attached girlfriend. Amore, Lei: sappiate che esiste. 1) Esca per adescare i grulli con le lucine colorate 4) maschio parassita della femmina. Foto Tardigrado (21 Giugno - 22 Luglio). Salute: sarete in grado di resistere allo zero quasi assoluto, alla bollitura a 150 gradi in alcol, all'assenza di ossigeno, all'ipersalinita', ai raggi X, e alle radiazioni. Se stanno per capitarvi tutte queste cose, comunque, rassegnatevi che sara' un anno di merda. Amore, Lui: smettete di copulare nei vestiti usati di lei, potrebbe giovare al rapporto di coppia Foto Programmatore (23 Luglio - 22 Agosto). Salute: quel fastidioso prurito e' lo scorbuto dovuto all'uso esclusivo di cibi precotti e pizza. Suggerimenti per il 2014: mangiate un'arancia. Amore: sappiate che esiste, e non solo quello virtuale. Foto Zibetto del caffe' (23 Agosto - 22 Settembre). Siete ultimamente troppo nervosi, dovreste passare al decaffeinato. La vostra dieta esotica potrebbe starvi arrecando danni alla salute, consentendo pero' di arricchirsi a chi vi suggerisce la dieta. Amore, lei: travestirvi da uomo non aumenta le vostre possibilita' di riprodurvi Foto Palolo (23 Settembre - 22 Ottobre). Siete dei romanticoni e vi piace farlo con la luna piena. Peccato che cio' accadra' quest'anno una volta sola, a Ottobre, forse, se la fase lunare sara' giusta, se sara' un mese con la R, se il cielo sara' limpido, se la temperatura sara' giusta e se voi sarete dell'umore giusto. Amore: Il vostro partner ideale e' il Programmatore. Foto Sacculina (23 Ottobre - 21 Novembre). Tendete sempre ad approfittare della situazione, e questo di solito va a vostro favore. Nel 2014 il lavoro vi andra' a gonfie vele, avrete la scelta se vendere armi in Siria, cellule staminali in Italia o liberare visoni in Bielorussia. Organizzerete manifestazioni anti-Tav se lavorate per la Societa' Autostrade o accuserete i magistrati di essere comunisti se vi sorprendono a evadere il fisco. In amore il vosto partner ideale e' il Demone di mare. Salute: quella degli altri e' a rischio se gli siete intorno Foto Picnogonide (22 Novembre - 21 Dicembre). La vostra ossessione per le diete dimagranti vi ha fatto cambiare nel tempo. Raggiungere la taglia zero pero' non e' tutto. Nel 2014 dovrete spostare l'intestino nelle cosce e le ovaie/testicoli nelle ginocchia per indossare i jeans taglia -8. Amore: con le ovaie/testicoli nelle ginocchia la vostra vita sessuale sara' sicuramente interessante quest'anno. Foto OGM (22 Dicembre - 19 Gennaio). Hai la sensazione che tutti ce l'abbiano con te. Ti senti fuori posto ma sai dentro di te che puoi fare grandi cose. Il 2014 sara' per te un anno interessante, soprattutto se vedi gente armata di pale e forconi avviata nella tua direzione. Salute: la tua o quella degli altri? Amore: quest'anno riuscirai finalmente a lasciare i tuoi geni in quel campo di cicorielle selvatiche che ti piace tanto.  Foto Hallucigenia (20 Gennaio - 18 Febbraio). Siete un segno di argilloscisti, quindi per voi la vita e' sempre misteriosa. La vostra personalita' e' poco chiara, e' difficile intuire chi siete dietro le coltri del tempo. A guardarvi meglio l'opinione su di voi potrebbe addirittura essere capovolta. Quest'anno sara' per voi come gli ultimi 550.000.000, piuttosto statico. Foto Fumarola (19 Febbraio - 20 Marzo). Siete consapevoli che fumare causa mutazioni, e vi compiacete del vostro contributo alla causa della biodiversita'. Il vostro fumo ha nutrito cellule di cui nessuno sospettava l'esistenza, e da cui e' scaturita nuova vita che si riproduce, si riproduce, si riproduce... Anche nel 2014 vi riproporrete di smettere di fumare, e anche nel 2014 non ci riuscirete, a beneficio delle nuove forme di vita che si generano nelle acque calde e ricche di insolite sostanze chimiche dei vostri alveoli anfratti. Foto"},
{"title": "Guida temporale per autostoppisti - Il Triassico", "text": "Il viaggio nel tempo con mezzi di fortuna presenta indubbiamente dei vantaggi rispetto all’autostop galattico.  Consente innanzi tutto di rimanere sul proprio pianeta anche nel caso in cui la Societa’ Autostrade ritenga di dover demolire la Terra per costruire una Salerno-Reggio Calabria in questo sperduto braccio della Galassia.  Consente anche di desinare non solo al termine, ma anche all’inizio dell’Universo conosciuto. Presi dunque il proprio asciugamano, della corda, gli opportuni amuleti +10 e altri eventuali accessori personali come un fucile Weatherby Custom Mark V Dangerous Game calibro .416 Weatherby Magnum, ci si puo’ avviare verso nuove avventure ma, soprattutto, verso il doversi inventare nuovi e interessanti modi di sopravvivenza tra un passaggio e l’altro. Scopo di questa guida e’ soprattutto di investigare la Paleoculinaria, ovvero come procurarsi da mangiare molto, ma molto tempo prima dell’evoluzione delle piante e degli animali moderni e soprattutto dei supermercati, nel caso in cui il traffico temporale ci costringesse a soste prolungate in tempi interessanti. Il Triassico Il Mesozoico e’ da tutti ricordato come l’era dei Dinosauri, e dagli  addetti ai lavori come l’era del mantra “Triassico-Giurassico-Cretassico Cretaceo”. Quale delle tre epoche sia stata piu’ interessante e’ difficile a dirsi, ma supponiamo pero’ di aver ricevuto un passaggio sino al Triassico e diamo un’occhiata intorno.  Ricostruzione del paesaggio delle Dolomiti nel medio Triassico secondo Watchler, 2011 Il Triassico, occorso tra 250 e 200 milioni di anni fa, e' un'era di passaggio, un periodo speciale di transizione in cui dopo una grande estinzione di massa le specie viventi si riprendono pian piano. 252.28 milioni di anni fa una colossale catastrofe, la peggiore -per quel che ne sappiamo- catastrofe mai avvenuta sulla faccia della terra, fece estinguere il 96% delle specie marine, il 70% dei vertebrati terrestri e l'83% degli insetti. Quella del Permiano-Triassico (P-Tr) e' l'unica estinzione di massa cosi' violenta da aver colpito gli insetti, altrimenti generalmente resistenti alle catastrofi ambientali. Se siamo fortunati, il passaggio temporale ci lascera' a meta' Triassico: qualunque cosa abbia causato la catastrofe, meteoriti, eruzioni vulcaniche, rilascio di metano dai sedimenti marini o altro, sarebbe sconveniente dovervi assistere in prima persona. In ogni caso, portatevi il costume da bagno e la crema solare perche' fara' caldo. Gli sconvolgimenti dell'inizio del Triassico hanno lasciato la terra in pieno effetto serra dovuti a un aumento sia di metano che di CO2, e la temperatura media (mediando tutta la superficie terrestre e tutto il Triassico) e' di circa tre gradi piu' alta rispetto a oggi, 17 gradi Centigradi contro 14 odierni. La quantita' di ossigeno e' diminuita bruscamente ed e' piu' bassa di un buon 20% rispetto a oggi (16% in media contro il 21% attuale). Si respira come a 2800 m di quota. All'inizio del Triassico (dove speriamo di non essere lasciati) la quantita' di ossigeno era addirittura del 12%, ovvero la stessa che si ha a 5300m s.l.m.  La Terra nel Medio Triassico. Foto I continenti sono riuniti nella Pangea, enorme, arida, desertica e torrida al suo centro. Le uniche aree umide e abitabili sono lungo le coste. Dal momento che il viaggio temporale non richiede anche lo spostamento nello spazio, partendo dall'Italia avremmo la fortuna di essere lasciati nei pressi della Tetide, un oceano caldo e poco profondo circa al centro della Pangea. A meno che non partiate da una zona dell'arco alpino, la nostra navicella temporale sarebbe costretta a un ammaraggio nella Tetide, dato che l'Italia non c'era ancora, quindi cominciate a remare. L'antipasto Gia' che siamo in acqua, possiamo cominciare a procacciarci del cibo con poco sforzo. Le trilobiti sono state spazzate via dall'estinzione P-Tr, per assaggiarle occorrera' cercare un passaggio verso il Paleozoico. Sono pero' fortunatamente rimaste le ammoniti, anche se al limite P-Tr se ne e' estinto il 90% delle specie. In ogni caso le specie sopravissute, a meta' triassico hanno raggiunto nuovamente una grande biodiversita'. Consigliate sono le specie Ceratites nodosus (nell'immagine in alto, da qui, mentre in quella in basso si vede la ricostruzione di un'ammonite viva) o Ceratites elegans, entrambe molto comuni nelle acque lagunose della Tetide settentrionale dove vi trovate. Le distinguete dalle altre ammoniti per via della conchiglia bitorzoluta e decorata. Essendo cefalopodi come i polpi e i calamari, viene consigliata una cottura all'acqua pazza dentro la conchiglia stessa. Dopo la cottura, in acqua di mare (cosi' non vi dovete preoccupare di salarla), provvederete all'estrazione del mollusco. Tagliate l'ammonite a fettine seguendo i segni delle varie camere della conchiglia. Condite con olio di pinoli di Alpia anisica e un battuto di germogli di felce saltati. Scegliete le felci piu' piccole, quelle di sottobosco, ma fate attenzione a scegliere solo specie commestibili. Panem sine circensibus Le piante da fiore, ovvero tutte quelle che di solito consumiamo, appartengono a un futuro lontano, lontano, quindi il viaggiatore temporale del Triassico deve adattarsi a usare quello che c'e' a disposizione come fonte di amido. Questo include la totale assenza di cereali, riso, patate e tuberi assortiti. La buona notizia e' pero' che si sono de poco evolute le Cicadeae, e il pane di cicadea e'  una delikatessen irrinunciabile per il gourmet del Triassico. Le Cicadeae sono piante simili alle palme ma, a differenza di queste, sono Gymnosperme come le conifere, quindi non fanno fiori. Tutte le 300 specie di cicadee moderne hanno pero' un vizietto fastidioso, sono velenose, ma c'e' modo di detossificarle. Non ci sono dati sulla velenosita' delle cicadee Triassiche ma, nel dubbio, conviene presumere che lo siano.  Le dolomiti dell'Italia del Nord-est (Trentino alto-Adige e Veneto) hanno rivelato ben sette specie diverse di cicadee. Conviene puntare il jolly su Bjuvia dolomitica (nell'immagine, tratta da qui), una cicadea relativamente simile alle moderne Cycas, che sappiamo essere commestibili. Ci sono due principali fonti di amido nelle cicadee, la parte centrale del tronco e della radice e i semi, entrambi ricchi di amido. Per detossificare i semi si puo' procedere nel seguente modo: si tagliano a meta' e li si pone in un secchio di legno (o nell'asciugamano), immerso in acqua corrente, per tre giorni, oppure se si ha fretta li si bollisce per tre volte, ogni volta per mezz'ora, cambiando l'acqua. Una volta detossificati li si lascia asciugare e li si riduce a farina in un mortaio. Simile e' il procedimento per ottenere il sago (la farina di amido di cicadea) dal fusto, lo si riduce in poltiglia, si mette la pasta ottenuta nell'asciugamano e la si lava molte volte, e poi molte altre, giusto per paranoia, almeno per tre giorni, poi si lascia asciugare. Per conservare a lungo la farina di cicadea, occorre affumicare i semi o i fusti su piattaforme di legno rialzate prima di detossificarli. Una volta ottenuta la farina, la si puo' cuocere al vapore e quindi impastare con acqua salata e lievito, se si riesce a imbroccare quello giusto in modo naturale: i lieviti esistevano gia', ma non tutti fermentano l'amido. Vietatissimo portarseli da casa, in quanto si introdurrebbe una specie allocrona. Le pagnotte possono essere decorate con pinoli assortiti o con semi di gingko triturati. Se non vogliamo rischiare i simtomi del Lytico-Bodig da avvelenamente da cicadea, niente paura, abbiamo un piano B. Il piano B consiste nell'usare l'amido estratto dai rizomi di felce. Non tutte le felci vanno pero' bene, in quanto alcune contengono sostanze cancerogene o tossiche, quindi selezionatele accuratamente se volete sperimentare. Il rizoma allargato alla base di Neuropteridium elegans (immagine tratta da Wachtler, 2011) farebbe al caso vostro, se cominciate il vostro viaggio dalle Dolomiti orientali: si tratta infatti di una pianta endemica della Tetide settentrionale. Tagliate il rizoma e lavatelo ripetutamente, seccatelo e riducetelo in polvere. Se usato fresco ottenetene una polpa in un mortaio e poi filtrate via i liquidi dalla pasta ottenuta attraverso l'asciugamano. Aspettate che la polpa contenente l'amido si asciughi e poi lavoratela con acqua salata per ottenerne un impasto da cuocere in forno di argilla per ottenere delle focacce azzime di felce. Il companatico La carne a buon mercato nel Triassico abbonda, soprattutto se vi siete portati il Weatherby. Se volete provare qualcosa di nuovo e insolito, comunque, ci sono due indicazioni principali: 1) Agli amanti della pesca viene consigliato il filetto di ittiosauro. Gli ittiosauri nel Triassico medio in cui vi trovate si sono appena evoluti a partire da mai chiariti rettili terrestri, e rappresentano pertanto una primizia di stagione era geologica. Sono comunque gia' completamente indipendenti dalla terraferma: i denti da rettile sono modificati per catturare i cefalopodi di cui si nutrono. Sono vivipari, partoriscono vivi i figli, per non dover tornare sulla terraferma, e sono anche omeotermi, mantengono costante la temperatura corporea come fanno i moderni tonni. Nelle acque basse in cui vi trovate dovrebbe essere facile osservare banchi di Mixosaurus cornalianus ( nell'immagine, da qui) cacciare insieme come fanno i barracuda. Sono ittiosauri piccoli e primitivi, lunghi un metro o poco piu', anche se molto pesanti, anche un quintale a esemplare. Per non cadere al fondo, questi rettili devono continuare a nuotare spingendosi con le grandi pinne anteriori e le pinne posteriori, piu' piccole. La coda infatti e' molto lunga ma ancora non ha la forma da pesce tipica degli ittiosauri successivi, e la pinna dorsale e' poco sviluppata. Se avete fretta e siete molto bravi, potete provare a sparargli quando saltano fuori dall'acqua per respirare, se no vi tocca usare la corda per fare una rete. Potete cuocere i filetti al vapore su un letto di rami di equiseto intrecciato, o potete preparare gli esemplari giovani interi, in crosta di sale, tanto i depositi di sale non mancano perche' il livello dell'acqua e' calato 2) Il Triassico e' l'epoca della grande radiazione adattativa dei rettili mammalomorfi. Solo una manciata dei rettili mammalomorfi del tardo Permiano e' sopravissuto ma le poche specie superstiti gia' nel medio Triassico si sono molto diversificate. Sfortunatamente, le nuove specie si estingueranno quasi completamente entro la fine del Mesozoico: di tutti i rettili mammalomorfi (Therapsida) oggi sopravvivono solo i mammiferi. Consoliamoci comunque, non mancano i grandi erbivori che occupano la nicchia ecologica delle mucche. Se vi imbattete in un branco di Kannemeyeria (nell'immagine, da qui) siete a posto, tre metri di bestia e diversi quintali di bistecca sono a vostra disposizione. Attenzione pero' al forte becco fiancheggiato dai due lunghi canini, un colpo puo' esservi piu' fatale di quello di un ippopotamo, quindi mirate da lontano (ma tanto se vi siete portati dietro quel giocattolino si spera che abbiate un mirino telescopico; non fatevi calpestare dal branco spaventato). La morte sua e' alla griglia. Sfortunatamente nel medio Triassico e' quasi impossibile fare un barbecue decente. Gli sconvolgimenti al limite P-Tr hanno portato all'eliminazione delle piante che formano i giacimenti torbosi e le piante del triassico non carbonificano naturalmente, per cui o trovate carbon fossile, o vi fate il carbone dalla legna, o non ne trovate in fieri, soprattutto non trovate torbiere. Vi conviene usare come combustibile il legno dell'ultimo licopode arboreo rimasto, Lycopia dezanchei, tanto sta per estinguersi e nessuno si accorge se avete preso gli ultimi esemplari: oggi i licopodi sono delle piantine piccole che sembrano spazzolini per lavare le provette, ma sino al limite P-Tr c'erano ovunque grandi foreste di altissimi licopodi arborei. Le pigne dei licopodi arborei, oltretutto, in associazione alle pigne delle conifere, evolutesi di recente, danno un buon profumo alla carne. Se invece avete voglia di una bella frittata, avete l'imbarazzo della scelta: i rettili acquatici abbondano e se gli ittiosauri sono riusciti a diventare vivipari, diventando praticamente i delfini e le focene del Triassico, questo non e' vero per molte altre specie, obbligate a tornare a terra per deporre le uova sotto la sabbia. C'e' solo l'imbarazzo della scelta sul proprietario delle uova. Ad esempio coccodrilli vegetariani (ma mordono ugualmente, sono corazzati, sono lunghi almeno due metri, spesso di piu' in base alla specie, e soprattutto hanno cure parentali, quindi andate a fare visita al nido col Weatherby, cosi' ne vien fuori anche un prosciuttino di Aetosauro, nell'immagine in alto). I coccodrilli-facenti-funzioni si chiamavano Phytosauri e anche deponevano uova nella sabbia, ma erano carnivori, occhio a mammina. Soprattutto, pero', le uova di notosauro meritano una menzione. Se gli ittiosauri erano i delfini, i notosauri erano le foche del Triassico, e tornavano a terra per riprodursi e deporre le uova. Ceresiosaurus ad esempio (nell'immagine a fianco, da qui), viveva alla latitudine giusta, era lungo 4 metri, e le femmine tornavano a terra per deporre, nelle spiagge giuste, quindi se siete fortunati potete gioire di una frittatona di uova giganti. se la bestia mostrasse cure parentali, comunque, ricordatevi che e' un po' come rubare l'arkenpietra a Smaug. Come contorno vengono consigliati i tuberi di alcune specie di felce. Non sanno esattamente di patate, ricordano piu' le castagne d'acqua o i topinambur, in quanto servono come riserva d'acqua nel clima caldo e asciutto del Triassico. I tuberi della moderna felce Nephrolepis cordifolia contengono il 96% di acqua e del rimanente 4% l' 1.25% e' amido, il 13.42% altri carboidrati, l' 1.34%  proteine, il 14.88%  fibre;  non sono quindi esattamente un sostituto delle patate, per buona pace del Sam Gamgee che e' in noi. Non sappiamo se le felci del Triassico producessero gia' tuberi, e come erano composti, si attendono i resoconti dei viaggiatori temporali. Se siamo proprio disperati, possiamo ricorrere comunque ai tuberi degli equiseti piu' piccoli (Equisetites). Dessert Se riuscite a mungere un rettile mammalomorfo potreste provare a produrre del formaggio. Dato pero'  che le bestie erano incazzose assai e probabilmente producevano latte come gli ornitorinchi, da ghiandole del torace, l'operazione risulta complicata. Le api e i fiori non si erano ancora evoluti, quindi niente miele. Ottenere zucchero da tuberi come la barbabietola e' improbabile, occorrono le molto piu' efficienti angiosperme per queste cose, e questo esclude la possibilita' di un dolce. Rimane solo la frutta, o meglio, un suo surrogato ottenuto usando i semi delle Pteridospermatophyta, ovvero le misteriose felci a seme, che scompariranno alla fine del Mesozoico e che hanno il loro periodo di speciazione sfrenata proprio nel Triassico. Questi semi hanno un grande sarcotesta, ovvero il germe e' rivestito da un involucro commestibile come i semi moderni. Nelle Dolomiti c'erano ad esempio Peltaspermum bornemannii (immagine tratta da Wachtler, 2011), Scytophyllum bergeri e Caytonia fedelei, tra  le altre. Dal momento che non esistono piu' felci a seme non e' possibile dire se i \"frutti\" fossero commestibili. Tuttavia  e' possibile che i grandi semi servissero per essere mangiati dagli animali che agivano da dispersori dei semi, e quindi oltre che ricchi di zucchero i \"frutti\" erano probabilmente anche molto colorati. Se commestibili potrebbero offrire un gustoso dessert a base di macedonia, a cui si aggiungerebbero anche i semi delle numerose specie di gingko: l'unica specie di gingko arrivata sino a noi, il Gingko biloba, produce frutti molto apprezzati in estremo oriente. Aspettiamo i resoconti dei viaggiatori temporali per ampliare questa sezione con nuove e succulente ricette. Nel dubbio, fate prima assaggiare i frutti al vostro fedele cinocefalo, se proprio non vuole farsi mungere. Bevande Dalle foglie del gingko si ottiene tutt'ora un gustoso infuso e sicuramente si puo' sperimentare molto, vista la grande biodiversita' di specie. Dai germogli e dai rizomi di alcune felci il viaggiatore temporale puo' anche ricavare della birra, se imbrocca i lieviti giusti. Distillando l'amido di cicadea si puo' ottenere un liquore digestivo. Soddisfatti cosi' i nostri appetiti Triassici, occorre ora solo aspettare un passaggio verso una nuova Era.  Referenze Wachtler, M. (2011). Ferns and seedferns from the Early-Middle Triassic (Anisian) Piz da Peres (Dolomites - Northern Italy) Dolomythos, 57-79  Kandutsch, G., (2011): Other ferns from the Early-Middle Triassic (Anisian) Piz da Peres (Dolomites - Northern Italy), Dolomythos, 80-87, Innichen. Wachtler, M., (2011): Seedferns from the Early-Middle Triassic (Anisian) Piz da Peres (Dolomites - Northern Italy), Dolomythos, 88-104, Innichen. Kustatscher, E., van Konijnenburg-van Cittert, J.H.A., 2005. The Ladinian Flora (Middle Triassic) of the Dolomites: palaeoenvironmental reconstructions and palaeoclimaticconsiderations. Geo.Alp 2, 31–51. http://www.cycad.org/grants/2008/TCN-march2009-bread-from-the-wild.pdf http://www.seedbiology.de/evolution.asp http://www.michaelwachtler.com/en/entdeckungen-michael-wachtler.asp?MAID=173&amp;LG=3&amp;APP=8&amp;NKey=michaelDiscoveries"},
{"title": "L'esorcista, la shoah e il genetista", "text": "Questa non e' una storia di animali strani come le altre, quanto piuttosto la cronaca di un fatto imbarazzante. O magari mi sbaglio, ed e' una storia di animali strani. Tutto incomincia quando vengo a conoscenza della presentazione del libro \"Come difendersi dal diavolo\", intervista di Patrizia Cattaneo al decano degli esorcisti, Padre Cipriano de Meo, Presidente ad interim dell'Associazione Italiana degli esorcisti (ebbene si, anche gli esorcisti, nel loro piccolo, si sindacalizzano). Io credo nella liberta' individuale di credere e pensare quello che si vuole, dal Flying Spaghetti Monster alla creazione del mondo in sei giorni passando per i sogni degli antenati, e non trovo il libro in se' particolarmente shockante o sconvolgente. Le Edizioni Paoline da sempre pubblicano testi del genere, rimangono nell'ambito del loro mercato e siamo tutti contenti. Quello che trovo inaccettabile e' che un libro oscurantista e dal sapore medioevale venga presentato dal rettore dell'universita' di Bari, professor Uricchio, nell'aula magna del Palazzo Ateneo. In altre parole che una delle principali universita' italiane ratifichi con un'aura di approvazione ufficiale un libro ascientifico e superstizioso, calpestando tutti coloro che in quella stessa universita' cercano di fare ricerca per il progredire della conoscenza e della tecnologia, facendo improvvisamente scadere gli sforzi e la credibilita' scientifica di tutti gli alumni dell'universita' stessa. Inclusa, ahime', la sottoscritta. Dopo aver lanciato un po' di segnali di allarme sui social network e al CICAP, ho cercato informazioni sull'autrice del libro, e non e' stato difficile trovarle. Leggendo affascinata il sito della signora Cattaneo scopro che \"Anche quando i laici sviluppano una certa competenza, o sono esperti medici e psicologi, la certezza della presenza diabolica la dà solo l’esorcista, dopo avere pregato sul soggetto. Ci sono infatti casi di possessione completamente asintomatici e molto complessi e un laico, per quanto dotto e preparato, rischia di rifiutare un paziente che ha invece bisogno estremo dell’esorcista\". Chissa' quanti portatori sani di demonicita' si aggirano intorno a noi, solo che non ce ne accorgiamo. Speriamo che scoprano un vaccino.  Scopro anche che \"Dal cancro si puo' guarire, parola di frate\", con una pozione a base di grappa, aloe e miele, e questo non e' sarcasmo. Inoltre, se doveste avere \"problemi legati ai disturbi malefici, segnaliamo alcuni esorcisti a noi noti, che attualmente esercitano il ministero con il mandato REGOLARE e UFFICIALE del loro Vescovo. Il nostro unico criterio di scelta è la conoscenza personale, per cui non è ovviamente esaustiva.\" In pratica, la signora fa da tramite tra esorcisti in cerca di spiritati e posseduti in cerca di cura per i loro \"disturbi malefici\" o problemi mentali che dir si voglia. Risulta dal sito che nessuno screening viene effettuato e tutti i candidati ad avere \"disturbi malefici\" vengono prontamente inviati dall'esorcista, indipendentemente dai pareri medici, incluso un bambino di sette anni. Di casi di bambini uccisi mentre venivano esorcizzati la cronaca e' piena, vedi qui o qui, ma naturalmente secondo i rappresentanti ufficiali dell'Ateneo barese non c'e' nulla di male nel presentare un libro che parli di queste cose.  Arrivato il pomeriggio fatidico dell'evento e trovandomi per coincidenza nel posto giusto al momento giusto, mi dirigo verso l'aula magna col mio bel \"domandone\" in tasca, pronta a partecipare al contraddittorio, anche se qualche dubbio sulla qualita' o esistenza del contraddittorio gia' la nutrivo. La sala e' piena, circa un centinaio di posti o poco piu', di un pubblico molto eterogeneo che va da signore impellicciate a studenti con la keffiyeh. Mi sistemo in prossimita' della porta posteriore dell'aula, cercando di occupare una posizione che mi dia piena visibilita' dell'aula e dei relatori. Di fianco a me ci sono dei cronisti locali e un gruppo di studenti. Il gruppo di studenti si rivela essere li per i miei stessi motivi. Sette ragazzi del sindacato studentesco LinkBari che promettono allegri un'azione dimostrativa ma allo stesso tempo sono spaventati dalla sicurezza o peggio, di essere schedati dalla DIGOS. L'inizio dei lavori parte molto in ritardo perche' il Rettore, dopo essersi fatto attendere, opta saggiamente per trovarsi altrove e diserta l'evento. Apre la presentazione il prof. Giorgio Otranto, molto noto per la sua militanza cattolica, spiegando che in contemporanea a questo c'e' un evento sulla Shoah. In effetti, la presentazione di un libro sugli esorcismi il giorno della memoria e' \"proprio per onorare la Shoah\", secondo il professor Otranto, che si lancia in uno sperticato (e a mio parere di dubbio gusto) parallelo tra il male diabolico e il nazismo (\"i due eventi si devono collegare perche' siamo in presenza del male\") implicando che la Shoah e' frutto del demonio, solo che evidentemente nessun esorcista penso' che valesse la pena di esorcizzarlo. Un altro punto su cui Giorgio Otranto, docente di storia del cristianesimo, insiste molto, e' che \"l'esorcismo e' un fenomeno storico che precede la religione cristiana\", ma non e' molto chiaro sino alla fine dove questo filo voglia condurre, anche perche' dopo alcuni minuti dall'inizio della conferenza incominciano interruzioni e commenti ad alta voce. Poca roba, solo qualche parola, ma il professore sceglie di non ignorare il disturbo, ribatte in toni rudi e propone un dibattito a porte chiuse, ma il pubblico e' abbastanza compatto nel chiedere un dibattito pubblico. Si, perche' almeno un terzo dei presenti e' in realta' li per protestare, e per chiedere a gran voce che la loro universita' sia un luogo dove la conoscenza scientifica venga valorizzata, e il disappunto e' greve e pesante nelle ultime file. Solo, il professore non sembra amare il contraddittorio ed e' evidentemente seccato. Volano scambi di parole pesanti anche tra il pubblico \"siete dei fascisti di merda\", \"Ca' nisciun' e' fess\" e amenita' simili. Il punto caldo e' pero' raggiunto quando i ragazzi di LinkBari si alzano in piedi, in silenzio, indossando delle corna rosse, ed escono dall'aula tra le urla di disappunto di molti e gli applausi di pochi. Qualcuno, una signora in pigiama, o forse in un completo elegante, ricorda indignata come \"questa gente non abbia fatto andare il papa Ratzinger a parlare alla sapienza nel 2008\" e si congratula che a Bari le cose vadano meglio.  L'intervento di Patrizia Cattaneo e' breve e inconcludente, si limita a relazionare sui motivi per cui ha scritto il libro, sulle sue vicissitudini per pubblicarlo e da' dettagli del tutto irrilevanti sui tempi editoriali e sulla competizione per la pubblicazione, intervallando frasi come \"vite rovinate\", \"karma inevitabile\", \"cultura del diavolo\", \"visione demonocentrica\". L'intervento dell'esorcista e' invece francamente disarmante. Non ce la faccio a prendermela con un signore novantenne e poco lucido che biascica mezze frasi con l'accento gutturale foggiano, neanche se questo signore sparge superstizioni da sessant'anni a detrimento di persone psicolabili. Il succo del discorso di Padre Cipriano de Meo e' piu' o meno: \"il diavolo c'e', ma non si vede, penitenziagite\". Parla evidentemente per slogan ripetuti per sessant'anni dall'alto dei pulpiti e dal basso delle camere di malati. \"E' il diavolo che ci fa credere che non esiste\" \"Il diavolo ha sparso la notizia della sua morte\" \"Dio permette il demonio perche' ci vuol bene\" \"il demonio si approfitta di questa nostra dabbenaggine\" (riferendosi agli studenti di LinkBari). Anche il discorso dell'esorcista e' interrotto da provocazioni, a mio avviso fuori luogo dato che il frate ha evidenti problemi di udito, ma Giorgio Otranto interviene in sua difesa ricordando che questa presentazione e' compensata da un precedente seminario sull'ateismo. Non mi e' pero' chiaro come una cosa compensi l'altra, qui non si tratta di par condicio ma di uscire dal medioevo. Dopo un altro intervento poco significativo  del professor Indellicato si arriva a quello che tutti attendono trepidanti, il dibattito. Dopo anni nel Regno Unito non riesco a tornare alle vecchie abitudini baresi di non fare la coda e prevaricare gli altri sgomitando e cerco di iscrivermi a parlare alzando la mano educatamente. Otranto mi vede e mi ignora: dal momento che ero seduta per caso vicino ai ragazzi deve aver pensato che ero una provocatrice e fino alla fine non mi concede la parola. Nel dibattito vengono comunque fuori quasi tutti i punti chiave di quello che sarebbe stato il mio intervento, anche se intervallati da gente stizzita che grida \"se non siete d'accordo ve ne potete anche andare\". L'intervento pero' piu' inaspettato e sicuramente il piu' interessante e' quello di Mariano Rocchi, genetista e Preside di Biologia nella stessa universita' (ma dov'era il professor Rocchi quando io studiavo biologia?), che lascia Otranto &amp; Co. di ghiaccio perche' con fredda e impassibile educazione ricorda che oggi conosciamo cose come il DNA e l'evoluzione, sappiamo come funzionano i geni e il cervello umano, e che parlare ancora di indemoniati e' un anacronismo e un voler negare le conoscenze attuali. Riceve come risposta che le sue sono pure opinioni come quelle degli altri (inclusa l'evoluzione, ca va sans dire). L'intervento successivo di una biologa che lavora con Rocchi solleva ilarita' tra prime file quando dichiara di essere sbattezzata, e disappunto quando rimarca con forza l'inopportunita' di tutta la conferenza. C'e' speranza per un buon terzo dell'universita' di Bari, se quello era un campione rappresentativo, ma mi chiedo come mai Rocchi sia stato l'unico accademico ad avere il coraggio di dire la sua in aperto contrasto con i suoi colleghi. Dov'erano i fisici, i chimici e i matematici? Le scienze dure sono disposte a tornare all'alchimia? Dov'era l'ateo Luciano Canfora? Dov'erano i filosofi razionalisti? Proud to be a biologist, ancora una volta. Alla fine, quando la discussione si era trasformata in zuffa verbale per colpa di un disturbatore, qualcuno mi ha spintonata brutalmente subito prima che mi lasciassero accesso al microfono: dovevo fare spazio al Magnifico che arrivava dalla Shoah, ha fiutato l'aria e senza molte parole ha salomonicamente mandato tutti a casa, passando come una ruspa sulla liberta' di espressione, sull'idea di dibattito democratico e soprattutto sul disappunto dei molti che si ritrovano in un'universita' che si vanta di cercare il demonio invece che promuovere la formazione scientifica."},
{"title": "Il cucciolo di giraffa e i mostri", "text": "Questo post trae spunto da un fatto di cronaca che sembra fare inorridire molti sulla rete, ma che forse bisognerebbe cercare di capire a mente lucida prima di gridare all'orrore. Sono state fatte cose sbagliate? Probabilmente si. Sono state fatte cose giuste? Probabilmente si. Proviamo ad analizzare cosa e' successo.  I fatti: 1) una giraffa subadulta dello zoo di Copenhagen un maschio di nome Marius, e' stato abbattuta dalle autorita' dello zoo. 2) I veterinari hanno eseguito un'autopsia pubblica sul corpo della giraffa davanti ai visitatori dello zoo che desideravano assistere, fornendo spiegazioni e rispondendo alle domande del pubblico. 3) Le parti della giraffa non di interesse scientifico sono state date in pasto ai leoni dopo l'autopsia. Le motivazioni: 1) Lo zoo e' uno dei 400 circa zoo affiliati all'EAZA, la European Association of Zoos and Aquaria. Uno degli scopi principali dell'EAZA e' il captive breeding (riproduzione in cattivita') degli animali a rischio, e per far cio' gli alberi genealogici degli animali ospitati vengono scrupolosamente annotati e condivisi, in modo da evitare incroci tra consanguinei. Cio' serve a mantenere alta la diversita' genetica degli animali ed evitare di conseguenza malformazioni o morti precoci. Animali in buona salute e poco imparentati potrebbero in giorno costituire il nucleo da cui ripartire se la popolazione selvatica crollasse, come e' successo con l'orice del deserto o il cavallo di Przewalski. 2) I genitori di Marius non sono particolarmente imparentati e la giraffa era in buona salute. I suoi fratelli, sorelle, cugini, nipoti e cosi' via sono pero' gia' distribuiti negli zoo europei. Questo vuol dire che se Marius fosse stato dato a, per dire, il Bioparco di Roma, avrebbe rischiato di accoppiarsi con una sorella o una cugina o una procugina, generando progenie figlia di consanguinei o \"inbred\", come si dice in termini tecnici, quindi a rischio di malattie ereditarie o malformazioni. 3) Lo zoo di Copenhagen ha cercato posto per Marius nelle strutture dell'EAZA ma o non c'era lo spazio materiale o c'era gia' un suo parente, e quindi quella strada non era percorribile 4) Non si poteva dare Marius a piccoli zoo che non tengono traccia delle parentele degli animali, anche se si erano offerti, perche' si rischia di vanificare gli sforzi di non generare una popolazione inbred, quindi neanche quella strada era percorribile 5) Non si poteva dare Marius a un circo perche' e' contro la policy di welfare degli animali della EAZA scambiare animali con circhi o con privati 6) Non si poteva tenere Marius allo zoo di Copenhagen in quanto rischiava di accoppiarsi con sua madre e/o parenti prossimi. 7) Non si poteva tenere Marius separato dalle altre giraffe primo perche' avrebbe sofferto immensamente per la segregazione, e secondo perche' un maschio di giraffa in piena crisi di testosterone e non controllato dal branco puo' facilmente uccidere un uomo con un calcio, diventava pericoloso tenerlo 8 Si poteva sterilizzare Marius? Forse si, ma la giraffa castrata sarebbe stata fonte di proteste e accuse di mostruosita' almeno altrettanto energiche [vedi animalisti che hanno bloccato la procedura di sterilizzazione degli scoiattoli grigi a Genova], sarebbe vissuto li per decadi sottraendo risorse ad animali piu' a rischio rimanendo li' come marchio di infamia dello zoo. Un gatto o un toro castrato non ci turba, un grande mammifero selvatico si perche' associamo questi animali a idee del tutto umane di liberta', lotta per la sopravvivenza etc. Sarebbe stato forse addirittura peggio. 9) Si poteva portare Marius in Africa e liberarlo? No, per liberare gli animali degli zoo ci vogliono appositi progetti molto complessi in termini organizzativi, molto costosi e che durano anni. Portarlo nella savana e lasciarlo al suo destino significava spendere soldi per farlo mangiare al primo leone di passaggio, visto che gli animali degli zoo sono tontoloni e non sono abituati al pericolo. Tanto valeva darlo in pasto ai leoni di Copenhagen 10) Sopprimerlo e' stata l'ultima risorsa, tutte le alternative erano impossibili e non credo che lo zoo abbia affrontato la cosa a cuor leggero. Sarebbero stati dei pazzi sadici se avessero preferito uccidere la giraffa invece che darla via, ma non era cosi'. E cosi', a torto o a ragione, Marius e' stato soppresso. Era anestetizzato e il colpo in testa ne ha causato la morte immediata. Se fosse stato mangiato da un leone o da una iena, cosa che capita alle giovani giraffe in Africa, avrebbe sofferto certamente molto di piu'. Si fa la stessa cosa con gli altri ungulati, come i cervi, sia negli zoo che allo stato selvatico, la caccia di selezione non e' stata inventata ieri, ma siccome siamo abituati a pensare ai cervi come a companatico per la polenta la cosa non ci scandalizza piu' di tanto. Gli occhioni da Bambi della giraffa (non frequente pietanza sulle nostre tavole) sono invece motivo di scandalo. Per inciso, anche se fossimo in un mondo di vegan l' abbattimento per evitare l'inbreeding sarebbe stato necessario lo stesso. Portare la questione su \"l'uomo e' cattivo, mangia le mucche e uccide le giraffe\" non e' un'argomentazione. Anche il leone mangia le giraffe e uccide le mucche, se puo', e nessuno protesta. Siamo dei superpredatori? Ebbene si, siamo dei superpredatori, e' ora che qualcuno lo dica, facciamocene una ragione. La predazione non si limita al cibo, usiamo gli animali in moltissimi modi, dalla compagnia al trasporto, e la cosa non e' innaturale, perche' noi non siamo al di fuori della natura. Neanche le formiche che allevano afidi a proprio uso e consumo sono innaturali. Un altro modo di usare gli animali e' sezionarli dopo morti per capire come sono fatti dentro. E' una conoscenza che ci serve, tra le altre cose, per curare altri animali. Detto questo, penso anche io che l'autopsia pubblica sia stato un autogol mediatico prossimo a un suicidio. Non per i bambini presenti, sicuramente. I bambini sono curiosi per natura e non hanno un'etica congenita, hanno l'etica che gli viene imposta dai genitori, almeno sino a che non se ne formano una propria. I bambini dei cacciatori-raccoglitori non sono mai stati traumatizzati dal vedere un animale macellato, ci siamo evoluti cosi', per un buon paio di milioni di anni. I nostri antenati a vedere una giraffa morta avrebbero avuto l'acquolina in bocca, piuttosto che inorridire. Alcuni adulti invece inorridiscono non a vedere (assistere era facoltativo), ma a pensare che si possa fare l'autopsia pubblica di una giraffa. Giusto o sbagliato che sia e' cosi', e le autorita' dello zoo avrebbero dovuto tenerne conto della human dimension della cosa e fare l'autopsia a porte chiuse, come si fa di solito, con presenti solo gli studenti di veterinaria per imparare il mestiere. Gli zoo sono strutture che servono non solo a educare ma anche a sensibilizzare. Se c'e' gente sensibile vuol dire che hanno fatto bene il loro lavoro, non distruggiamolo facendo venire a mancare il rapporto tra il pubblico e lo zoo, che gia' e' delicato. E' giusto dare la giraffa in pasto al leone? Si. Sia per il cavallo del macello (il pasto tipico dei grandi carnivori degli zoo) che vede la sua vita risparmiata di qualche giorno, sia per il leone, che per una volta mangia la sua preda naturale. Se avanzano 250 kg di carne, perche' buttarli via e non ricreare una cosa naturale come un leone che mangia una giraffa? E' giusto dare la giraffa in pasto al leone sotto gli occhi del pubblico? No, per i motivi di prima, altro suicidio mediatico. Lo zoo ha sbagliato, su molti punti. Primo, nel creare tutta quasta situazione, facendo riprodurre le giraffe liberamente senza pensare alle conseguenze. Si spera che da ora prendano precauzioni. Non ha sbagliato nell'eutanasizzare la giraffa, non aveva scelte.  Secondo, lo zoo ha sbagliato, molto, nel creare un evento mediatico che molte persone trovano aberrante. Non era necessario e rischia di distorcere il messaggio che dovrebbe dare uno zoo moderno. Terzo, non ha sbagliato a dare la giraffa in pasto al leone. Ha sbagliato di nuovo pero' facendone uno show. Non che dovesse fare tutto di nascosto, ma sicuramente farlo con piu' riserbo senza fare il pubblico patibolo sarebbe stato piu' adeguato per non ferire la sensibilita' di molte persone e un giusto tributo di rispetto nei confronti della giraffa. Da qui pero' a dire che sono un manipolo di mostri ce ne passa. Direi che fondamentalmente hanno bisogno di licenziare il loro press officer e rivedere le loro politiche relativamente alla comunicazione e al management dei grossi ungulati. Si spera che abbiano imparato."},
{"title": "La grande bellezza, secondo gli uccelli giardinieri", "text": "Gli uccelli giardinieri sono un gruppo di passeriformi della famiglia dall’impronunciabile nome di Ptilonorhynchidae, che vive in Australia e Nuova Guinea. Per citare  sir David Attemborough, “sono straordinari perche’ sono artisti, scultori e pittori, e i maschi usano le loro creazioni e i tesori che collezionano per fare colpo sulle femmine, in un modo che non ha simili tra nessun altro animale sulla terra, ed eccezione, ovviamente, di noi”. Anche Charles Darwin ebbe l’opportunita’ di vedere questi uccelli durante il suo viaggio a bordo del Beagle, e ne rimase profondamente colpito : “Le costruzioni finemente decorate degli uccelli giardinieri devono essere considerate gli esempi piu’ straordinari di architettura degli uccelli mai scoperti”.  Sericulus chrysocephalus, maschio. Photosource La caratteristica che rende questi uccelli “straordinari” e’ l’attirare le femmine con la loro abilita’ di costruire gallerie d’arte. Queste “esibizioni permanenti”, che gli inglesi chiamano “bowers” che significa tanto boudoir che nido d’amore (oggi diremmo, meno romanticamente, pied-a-terre), presentano aspetti diversi in base alla specie. Alcune specie costruiscono nidi “a viale” (avenue bowers), innalzando su una piattaforma due pareti contrapposte di ramoscelli posti in verticale, con un sentierino che passa nel mezzo. Nella maggior parte dei casi il sentierino culmina in uno spiazzo che serve ad ospitare i vari elementi decorativi che “l’artista” posa per costruire le sue installazioni.  ©2011 Rupert Steggles I nidi a palo (maypole bowers, il maypole e’ un palo tradizionale innalzato nelle feste rurali nel mondo anglosassone) invece vengono costruiti intrecciando intorno a un alberello o a una felce una fitta rete di ramoscelli. Su questi ramoscelli, come su un albero di natale, vengono a volte posti dei ninnoli decorativi come ad esempio deiezioni di bruchi o bacche. L’”albero di natale” e’ circondato da una piattaforma circolare dai bordi rialzati, spesso costituiti di muretti di muschio.  Photosource Due specie costruiscono sul nido a palo un grande tetto a spiovente, fatto di rametti.  Il tetto delimita una grande sala interna che si apre nello spiazzo dell’esibizione. Il pavimento della sala e’ ricoperto di un tappeto di soffice muschio.  Fotosource Un’altra specie ancora dipinge le pareti interne del suo nido a viale usando vegetazione masticata come stucco. Gli spazi espositivi interni e, soprattutto, esterni vengono decorati con cataste di vari oggetti colorati. Il colore delle decorazioni puo’ essere uno solo o variare. L’uccello giardiniere occidentale (Chlamidera guttata), ad esempio, decora il viale del suo avenue bower con sassi, gusci di chiocciole, ossa, tutti oggetti rigorosamente bianchi (prima immagine in alto). L’uccello giardiniere satinato (Ptilonorhynchus violaceus), il cui maschio ha il piumaggio blu scuro con l’iride degli occhi blu acceso, preferisce gli oggetti blu e ammucchia pile di elitre di coleotteri in un angolo, bacche blu come mirtilli in un altro angolo, o piume di uccelli azzurri in posizione ben evidente, perche’ sono rare. Se ne trova, non disdegna manufatti umani pure di colore azzurro, come tappi di bottiglie di plastica o pezzetti di vetro. A volte aggiunge piccole note di colore verdi o arancio sparse qua e la’.  Photosource L’uccello giardiniere di Vogelkop, uno di quelli che costruisce il tetto a capanna sul bower, ha invece preferenze di colore del tutto personali e ogni uccellino crea cataste di oggetti, ciascuna di un diverso colore. Ad esempio, il giardiniere che ama le nature morte ammucchiera’ da un lato fiori rossi e dall’altro funghi arancio, mentre il suo vicino che preferisce i colori scuri e ammucchiera' elitre di coleotteri neri ed escrementi di cervo, di colore marrone scuro o nero. La disposizione degli oggetti non e’ casuale ma dettata da quello che potremmo definire il “senso estetico” dell’uccello giardiniere: se gli oggetti vengono spostati, il loro proprietario si affrettera’ a rimetterli a posto.  Photosource Le femmine visitano vari bower, osservano, esaminano, giudicano e alla fine fanno la loro scelta in base sia all’architettura del bower che alla perizia e ricchezza delle sue ornamentazioni, sia al piumaggio del maschio. Secondo i ricercatori Stephanie Doucet e Robert Montgomerie la qualita’ del bower sarebbe un’indicazione per la femmina della quantita’ di parassiti esterni, la  resistenza ai quali e’ un tratto ereditabile geneticamente, mentre il colore del piumaggio riflette la resistenza alle infezioni da parassiti interni. Entrambi i tratti dimostrano la fitness del maschio, ma mentre uno e’ il classico fenotipo inteso nel senso mendeliano del termine, ovvero l'aspetto esteriore dell'animale, l’altro e’ quello che Richard Dawkins chiama il “fenotipo esteso”, come la diga dei castori o la decapottabile rossa degli uomini in crisi di mezza eta’, che dimostra la fitness e lo status sociale del maschio. Se la femmina si avvicina ad esaminare meglio il bower i loro compagni si lanciano in una danza di corteggiamento tecnicamente ed esteticamente ineccepibile, e spesso offrono i loro tesori piu’ preziosi come dono nuziale alla femmina. Se l’accoppiamento avviene, la femmina non si ferma al bower, si allontana, si costruisce un nido tutta da sola e da li’ in avanti si comporta da ragazza madre. Il maschio continua invece a sistemare il suo bower e accumulare tesori in attesa della prossima femmina. Se il proprietario di un bower di successo si allontana per mangiare o cercare altri tesori, non e’ infrequente che un vicino arrivi di soppiatto e rubi oggetti di valore per portarli al proprio nido. I vicini a volte compiono veri e propri atti vandalici, rimuovendo rametti o spostando oggetti in modo che il nido del vicino, che e’ sempre piu’ verde, o piu’ bianco, o piu’ azzurro, faccia meno colpo sulle femmine. Il furto e’ cosi’ diffuso tra gli uccelli giardiniere che la parola che li designa in una delle lingue aborigene dell’Australia del Nord e’ “suocero”, perche’ ai suoceri in quella cultura e’ concesso di appropriarsi liberamente delle proprieta' dei generi. Disclaimer: questo brano e' un'anticipazione del mio prossimo libro. Spero che l'editore non se la prenda troppo per quest'anteprima, ma le circostanze lo richiedevano"},
{"title": "Quando le dimensioni contano davvero: il fochicidio tra gli elefanti marini", "text": "Si fa un gran parlare in Italia di femminicidio (vorrei tanto conoscere chi ha coniato questo termine per impeciarlo e impiumarlo) e quando questo accade salta sempre su il moralista a dare degli \"animali\" agli assassini o stupratori di turno, seguiti di solito dall'altro capo del bar dal commento dell'intellettuale di turno che dice che noi siamo peggio degli animali. A nessuno degli avventori-tipo salta in mente che anche il loro bar preferito e' frequentato da animali, e non mi riferisco agli scarafaggi. Ma e' quindi vero che noi umani siamo sempre peggiori degli ALTRI animali? Piu' violenti verso le femmine della specie? L'intelligenza di cui ci vantiamo ci rende allo stesso tempo insensatamente piu' brutali degli altri mammiferi? Possibile che noi siamo sempre i peggiori, o e' come quando si guarda a quello che succede all'estero, dove e' sempre tutto migliore? Tra gli elefanti marini dell’emisfero australe (Mirounga leonina) il rapporto, in termini di dimensioni, tra maschio e femmina e’ estremo tra i mammiferi, con maschi che pesano sino a 4 tonnellate e femmine che possono pesare appena 400 kg, il che rende i maschi sino a dieci volte piu’ pesanti delle femmine, cinque in media. In questo caso si sta per scoprire che i ciccioni brutali tra i maschi sono in realta' i meno peggio, ma tutta la specie non brilla in simpatia.  Maschio (a destra) e femmina di elefante marino. Source Questo e’ dovuto al loro modo di riprodursi e all’attitudine poco romantica della specie. Durante la stagione riproduttiva i maschi arrivano a terra per primi e lottano selvaggiamente tra loro per stabilire le gerarchie e i territori a suon di minacce posturali, trombettii emessi con la proboscide e, se non basta, wrestling col proprio peso e morsi violenti. Dal momento che sulla spiaggia non c’e’ posto per tutti, con l’avanzare della stagione aumentano anche le risse, e gli sconfitti sono costretti ad allontanarsi. Si calcola che solo un maschio su cento in media riesce ad avere un harem. Quando arrivano le femmine, sono gia’ incinte e prossime al parto e si raggruppano in harem di massimo una cinquantina di individui, cento in condizioni estreme, per maschio dominante. Gli altri maschi restano nei paraggi, tanto piu’ vicini al maschio alfa quanto piu’ alto e’ il loro status sociale, ad aspettare che l’alfa si distragga. Alle femmine non interessa essere corteggiate, interessa solo che i loro figli abbiano buoni geni, e questo viene stabilito dalle lotte prima del loro arrivo. Purche’ si tratti di un alfa, quindi, questo o quello per me pari sono.  Le lotte tra maschi sono molto violente ma raramente mortali. Source Dopo il parto e lo svezzamento, prima che le femmine tornino in mare, l’alfa copre tutto l’harem una o piu’ volte, per garantire i piccoli del prossimo anno. L’essere cosi’ ciccioni e’ funzionale anche alla sopravvivenza, in quanto per tutto il periodo che stanno a terra gli adulti non mangiano e non bevono e dipendono solo dalle loro riserve di grasso per sopravvivere. I maschi passano il loro tempo a inseguire e cacciare via i rivali, sorvegliare le femmine e accoppiarsi, dev’essere un’attivita’ estenuante. Le femmine al contrario passano un mese sdraiate a dormire, prendere il sole e allattare il proprio cucciolo. Il problema e’ che l’alfa non e’ perticolarmente delicato quando e’ il momento di accoppiarsi, piu’ o meno usa il suo peso e un morso sul collo senza tanti complimenti o preliminari per bloccare l’elefantessa marina a terra, e fa quello che deve fare senza chiedere permesso. Questo e’ pero’ il male minore, perche’ la femmina e’ generalmente consenziente, e se non lo e’ fatti suoi, lui pesa dieci volte di piu’, poteva pensarci prima di mettere la minigonna o venire proprio su quella spiaggia. Dopo questo simpatico trattamento, quando la femmina e’ pronta a lasciare compagno e cucciolo ormai svezzato sulla spiaggia per riprendere il mare, tra lei e la liberta’ ci sono i maschi esclusi, a quel punto decisamente assatanati. Gruppi di elefanti marini con le occhiaie competono tra loro per  la femmina che a quel punto non e’ piu’ protetta dall’alfa, la inseguono e fanno di tutto per accoppiarsi con lei, che la poveretta lo voglia o no. Questi accoppiamenti forzati possono avvenire sulla spiaggia o anche in acqua, con inseguimenti che si protraggono anche per 500 m, e possono anche concludersi con la morte della femmina.  Source Di solito dopo ogni accoppiamento forzato gli altri maschi litigano fra loro per il proprio turno, e questo consente alla femmina di guadagnare un po’ di metri verso il mare, salvo cadere vittima del vincitore della lotta, per tante volte sino a quando non arriva al mare e riesce a scappare. I “fochicidi” da stupro sono circa un caso su mille, 300 volte i casi di femminicidio in Italia, il che riporta noi umani, se non in cima alla lista degli animali piu’ gentili, se non altro nella casistica media dei mammiferi di grandi dimensioni. Referenze Lindenfors P., Gittleman J.L., Jones K.E. Sexual size dimorphism in mammals. In: Fairbairn D.J., Blanckenhorn W.U., Szekely T., editors. Sex, size and gender roles: evolutionary studies of sexual size dimorphism. Oxford University Press; Oxford, UK: 2007. pp. 19–26. LeBoeuf, B. J., and Mesnick, S. L. (1991). Social behavior of male northern elephant seals. I. Lethal injuries to adult females. Behaviour 116, 143-162."},
{"title": "Il maiale cubico e l'inaccettabilita' degli OGM", "text": "Chi scrive questo blog ha sempre avuto simpatia per il progresso scientifico e per la possibilita' di manipolare il DNA di specie viventi, per curare dalle malattie e per sfamare sette miliardi di persone senza abbattere le poche foreste rimaste, minimizzando anche l'uso di pesticidi. Come tutto, naturalmente, questo ha un costo, ad esempio in termini  di diversita' delle specie cerearicole o arboricole piantate. Basti pensare alle banane, che derivano tutte da pochissimi cloni, o ai pioppi da carta, che in Italia sono tutti cloni I-214. Il loro DNA non e' stato manipolato da un genetista ma da un coltivatore, ma il risultato non cambia. Ci sono dei limiti pero' oltre i quali non si dovrebbe andare, limiti alla decenza morale e al benessere delle specie coinvolte. Mi riferisco alla manipolazione sperimentale del DNA dei maiali per ottenere animali con il corpo a sezione quadrata invece che tonda, in modo da impilarli meglio in gabbie dove non possono neanche muoversi una volta che le dimensioni corporee raggiungono quelle della gabbia. Ricorda un vecchio film degli anni novanta, ma e' inquietante realta'. Anche l'apparato digerente dei maiali quadrati e' modificato in modo da accettare solo una dieta liquida, per poter essere nutriti continuamente tramite un sondino che viene applicato alla nascita.  Questa foto me l'ha mandata un mio contatto, un'amica danese che lavora per un'industria farmaceutica e ha potuto visitare gli stabulari I maiali sono animali intelligentissimi e geneticamente cosi' simili a noi da consentirci di usare i loro organi per i trapianti, ma sembra che neanche questo sia riuscito a ispirare un po' di umanita' negli sperimentatori. Gia' anni fa c'erano stati alcuni esperimenti preliminari sui gatti. Adesso l'Universita' di Copenhagen sta mettendo a punto questi nuovi maiali geneticamente modificati per intensificare la produzione degli allevamenti. Il responsabile della ricerca, il Dr. Christian Holst, ha recentemente dichiarato ai giornali danesi (relata refero) che questo nuovo ceppo di suini OGM contribuira' a risolvere il problema della fame nel mondo. Aaron Stræde, anche lui coinvolto in questo studio i cui risultati non sono ancora stati pubblicati, si dichiara solo rammaricato dal fatto che le popolazioni musulmane non potranno beneficiare di questo brevetto. Non sarei stupita, viste queste dichiarazioni, se lo stesso gruppo di ricerca stesse provando a modificare anche le mucche con lo stesso criterio, per soddisfare i bisogni del medio oriente. Cosa ne penseranno gli animalisti?"},
{"title": "Ratufa e il Direttore (Ratufa indica)", "text": "Credo che pochi free lance abbiano mai fatto l'esaltante esperienza di commissionare un lavoro al direttore della testata per cui scrivono. Complice pero' un uomo intelligente e illuminato e l'instillazione nell'orecchio del sano veleno della curiosita' ho convinto il direttore di National Geographic Italia, che ospita questo blog e sulla cui piattaforma occasionalmente scrivo, a fare una cosa per l'Orologiaio Miope: ho convinto il pover'uomo, in vacanza al mare in Kerala, a lasciare il fucile (da pesca, non e' mica un maro'), le pinne, gli occhiali e il lettino da spiaggia e addentrarsi non equipaggiato per una mattinata nella Jungla Nera piena di tigri, serpenti, sanguisughe e zanzare vampiro, alla ricerca di questo sorcio:  Missione compiuta, questa foto testimonia il successo della spedizione del Direttore! Non un sorcio qualunque, bisogna ammettere, e neanche affatto un sorcio, a dire la verita'. E neanche un roditore qualunque. Uno scoiattolo, innanzi tutto, e a mio parere il secondo scoiattolo piu' interessante del mondo, dopo questo. Di conseguenza, poterlo osservare in natura vale secondo me almeno dieci volte una mattinata di mare, e sono certa che il Direttore la pensi allo stesso modo, visto che non e' stato difficile convincerlo. Ci sono diverse ragioni per cui questo scoiattolo, Ratufa indica, e' cosi interessante. Innanzi tutto, si tratta dello scoiattolo arboricolo piu' grande del mondo (Eupetaurus e' piu' grande, ma e' uno scoiattolo volante). I roditori tendono a limitare la massa corporea entro un range piuttosto piccolo che ha una media intorno ai 100 g, soprattutto quelli arboricoli a cui e' richiesta una grande agilita' per arrampicarsi e saltare tra i rami. La mole di questo scoiattolo si aggira invece sui 1.5-2 kg e quindi e' veramente un gigante in confronto ai suoi simili da qualche etto al massimo (uno scoiattolo rosso europeo pesa intorno ai 300 grammi). Essendo gli scoiattoli leggeri per costituzione rispetto ad un animale terrestre, Ratufa indica ha la meta' del peso, ma grosso modo le dimensioni di un gatto o di una scimmia di  dimensioni medio-piccole, come si puo' intuire dalla foto sotto, subdolamente inviata a chi di dovere a scopo persuasivo (\"voglio una foto come quella del link, con te con la ratufa sulla spalla\") . (la ratufa non si e' lasciata convincere a saltare sulla spalla del Direttore, o viceversa, quindi mi tocca postare la foto \"modello\") A dispetto delle grandi dimensioni e della massa, il nostro scoiattolo e' agilissimo, rigidamente arboricolo, non scende quasi mai a terra, vive nella parte piu' alta degli alberi, almeno sin dove i rami possono sostenere il suo peso, e riesce a compiere salti di sei metri: povera bestia, e' buono da mangiare. Buon sangue non mente,  tutti gli scoiattoli del genere Ratufa sono giganti, ovvero pesano almeno 1.2 kg, e vivono tutti nel sud-est asiatico: Ratufa indica in India, Ratufa macroura in Sri Lanka e sud dell'India, Ratufa affinis in Malesia e Indonesia, Ratufa bicolor dalla Cina all'Indonesia. Non e' stato pero' sempre cosi'. I ratufa sono cosi' diversi dagli altri scoiattoli che gli si e' dedicata una sottofamiglia a parte, i Ratufinae. Resti fossili del Miocene in Germania, Austria e Bosnia Herzegovina provano l'esistenza di Ratufinae in Europa, o almeno la presenza dell'enigmatica Ratufa obtusidens in Germania, Austria e Bosnia Herzegovina. E' un vero peccato che si sia estinta, sarebbe stato bello vedere la panzer-Ratufa tedesca prendere a sberle gli scoiattoli grigi americani trapiantati in Europa, che oggi bullano gli scoiattolini rossi solo perche' sono piu' piccoli. Ratufa macroura, la ratufa di Sri Lanka (foto per gentile concessione di Guido Masoero) A proposito di tassonomia, di Ratufa esistono quattro specie e un numero imprecisato di sottospecie, tante. Ratufa indica ad esempio ha 4,5 o 8 sottospecie a seconda dell'autorita' che si consulta. Questo dipende da un merito e da un demerito. Il merito risiede nella grande plasticita' e adattabilita' genetica degli scoiattoli, eccezionali in questo, e il demerito risiede (ovviamente) in noi che ci ostiniamo a parlare di sottospecie quando non riusciamo neanche a definire cosa una sottospecie sia in realta'. In ogni caso, di Ratufa ne esistono otto variabilita' cromatiche che vanno come sfondo dal beigiolino al nero passando dal rosso fiamma, con livree bi- o tri-cromatiche. Se non esistono le sottospecie umane in base al colore della pelle, mi sento di poter affermare che non esistono le sottospecie di Ratufa in base al colore del pelo. Le Ratufa indica nere, rosse e bianche quelle che vivono in Kerala sono le mie preferite per via dell'improbabile sfoggio di colori, come quella fotografata dal Direttore o questa, che si vede un po' meglio: Fotosource Ma il dubbio e': a cosa e' dovuta quest'alternanza di colori che sembra mettere in evidenza questi scoiattoli tra le foglie? Perche' alcune variazioni cromatiche hanno la punta della coda bianca che la mette in risalto? Tanto il pattern dei colori che le dimensioni anomale sono secondo me dovuti a un meccanismo antipredatorio. Posto che tutti gli scoiattoli sono buoni da mangiare, ratufa deve condividire la nicchia ecologica con diverse altre specie e quindi per evitare una competizione diretta e' quella che ha estratto il bastoncino piu' corto dall'urna dell'evoluzione e ha occupato la nicchia di erbivoro arboricolo grande. Un animale piu' grande pero' e' anche in proporzione piu' lento e piu' visibile, quindi anziche' limitarsi alle dimensioni di uno scoiattolo grigio americano, ha continuato a crescere, come hanno fatto gli elefanti, in modo da scoraggiare possibili predatori di media taglia. Ratufa ha  infatti moltissimi predatori: gatti di medie dimensioni, leopardi, zibetti, rapaci diurni e scimmie come il macaco dalla barba bianca che, sebbene non molto piu' grande, almeno in un caso e' stato visto catturare a mani nude e mangiare \"on the spot\" una ratufa subadulta. Le grandi dimensioni tuttavia tagliano fuori quasi tutte le scimmie salvo quelle molto intraprendenti, i felini piccoli, molti rapaci e in realta' anche il grosso degli zibetti. In questo elenco di predatori gli unici ad avere una visione tricromatica sono le scimmie che, come abbiamo visto, sono solo predatori occasionali, e i rapaci, anche loro abbastanza occasionali in quanto per sollevare una bestia cosi' pesante devono essere molto grandi, e uccelli grandi manovrano difficilmente in bosco. Per tutti gli altri, che ratufa sia nera o rossa o marrone o grigia fa poca differenza, probabilmente sono sfumature che si perdono nella visione bicromatica di un leopardo. E' possibile pero' che i colori siano percepibli dagli altri scoiattoli che, sebbene abbiano  una visione bicromatica anche loro, hanno anche il cristallino giallo che vira leggermente i colori come le lenti dei ciclisti, e cio' consente di avere immagini e colori piu' nitidi. Questo non spiega pero' la colorazione di contrasto tra il bianco stridente della pancia, delle zampe anteriori e della punta della coda e il dorso scuro dell'animale. Si tratta in realta' di una blanda forma di mimetismo che si chiama contrombreggiatura:  e’ un fenomeno comune a diversi  animali che sfumano il colore dallo scuro del dorso al chiaro della  pancia e altre zone in modo che all’occhio di un potenziale predatore la parte di  sopra, che e’ scura e assorbe la luce, e la parte di sotto, che e’  chiara e riflette la luce, appaiano dello stesso colore. Questo  appiattisce la sagoma dell’animale sullo sfondo e la rende meno  visibile. Per di piu' guardando dal basso la punta della coda, le zampe e la pancia bianca contrastano poco col cielo, il dorso scuro, a guardarlo dall'alto, contrasta poco contro il suolo. Se c'e' invece qualcosa che davvero non riesco a spiegarmi sono i ciuffi di pelo a scopetta sulle orecchie, tipici solo di alcune sottospecie di Ratufa indica, che danno all'animale l'aspetto di un pelouche appena uscito dall'asciugatrice.   Fotosources: sx, dx Delle abitudini della Ratufa indiana si sa pochissimo perche' chi va in India preferisce studiare e osservare le tigri, i cobra, le scimmie etc piuttosto che sorcioni arborei e le persone del luogo si limitano a considerarli \"cibo\" (ma gli indu' non erano tutti vegetariani? Cos'ha uno scoiattolo meno di una mucca?). E' un animale tendenzialmente solitario e onnivoro che mangia foglie, frutta, gemme, noci, corteccia, uova, insetti. Le sue grandi dimensioni gli danno un ruolo ecologico importantissimo nella foresta, perche' riesce ad ingoiare semi piu' grossi rispetto agli altri scoiattoli e ad agire cosi' da dispersore di quei semi senza i quali la foresta soffrirebbe la perdita' di biodiversita'. Ed e' proprio la perdita di habitat, insieme alla caccia come selvaggina, la minaccia principale per questo animale, che non riesce ad adattarsi a vivere in foreste secondarie o in piantagioni a monocoltura perche' ha bisogno di piante mature sia per procurarsi il cibo che per costruirsi il nido. Come tutti gli scoiattoli infatti predilige nidi nel cavo di alberi o, in mancanza di questi, si costruisce dei nidi rotondi in cima agli alberi intrecciando rametti. Viste le dimensioni, tuttavia, se da noi il nido a palla di uno scoiattolo grigio ricorda quello di una gazza, il nido di Ratufa in India ricorda quello di un'aquila. In mezzo a tanti svantaggi, Ratufa ha anche qualche vantaggio. Ad esempio non rischia di morire di fame e di freddo. Gli scoiattoli di zone temperate di solito conservano il cibo per l'inverno, di solito seppellendo le noci una a una sotto terra o piu' raramente immaggazzinandole tutte insieme in una tana. Ratufa tende a prediligere foreste decidue ma anche in quelle sempre verdi non trova il suo cibo preferito tutto l'anno. E allora, comportamento mai osservato in altri scoiattoli, si porta le noci nella  enorme palla di rametti sugli alberi che gli da fa nido, dato che non scende mai a terra (dove sarebbe immediatamente predato dai canidi come sciacalli e volpi). Rimarrebbe tuttavia un problema per un animale cosi' grande immaggazzinare cibo sufficiente per l'inverno, e penso di intuire perche' la panzer-Ratufa germanica si sia estinta. Renee Borges, che e' una bella signora che studia questi animali da molti anni, pensa che le grandi dimensioni siano dovute alla necessita' di immagazzinare grasso di scorta nei periodi in cui non si trova il cibo giusto. Secondo me pero' questo contrasta con le piccole dimensioni degli scoiattoli di zone temperate, che sono piccoli proprio per ridurre la quantita' di cibo di cui hanno bisogno in inverno, quando non si trova il cibo \"giusto\". L'altro vantaggio e' di essere un animale estremamente longevo. Vive infatti oltre vent'anni ma questo vuol dire che, come tutti gli animali giganti, deve adottare una K-strategia e fare pochi bambini. Le femmine sono sessualmente mature a tre anni, i maschi poco oltre, e le cucciolate, per quel poco che se ne sa, sono di 1-2 piccoli, contro la media dei 3-4 di uno scoiattolo rosso. Questo vuol dire pero' che se il taglio delle foreste dovesse continuare, e l'habitat dovesse ulteriormente frammentarsi, questi animali corrono il rischio di essere tra i primi a scomparire. ReferenzeSOMANATHAN, H., MALI, S., &amp; BORGES, R. (2007). Arboreal larder-hoarding in the tropical Indian giant squirrel Ratufa indica Ecoscience, 14 (2), 165-169 DOI: 10.2980/1195-6860(2007)14[165:ALITTI]2.0.CO;2 Borges R. (1989) Resource heterogeneity and the foraging ecology of the Malabar giant squirrel Ratufa indica. Dissertations from ProQuest, Miami."},
{"title": "Un primate insospettato", "text": "Oltre alla foto dello scoiattolo, il Direttore della testata che ospita questo blog me ne aveva mandata anche un'altra, scattata a circa 1 km dalla costa da una barca qualche giorno prima, dalla sua localita' di vacanze al mare in Kerala, India, questa:  Il motivo per cui mi aveva spedito la foto e' che lo aveva incuriosito l'insolito evento di una scimmia che nuota a una simile distanza dalla costa, e mi chiedeva lumi. Sfortunatamente la foto lasciava perplessa anche me, dato che le scimmie in generale non amano l'acqua e un animale del genere a proprio agio in mare mi sembrava improbabile, ma non avevo idea di cosa dirgli. Ho quindi inviato la foto sia al gruppo mammiferi del NHM di Londra sia a una primatologa che conosco, la dottoressa April Machali dell'universita' di Bristol, chiedendo se avessero idea di come spiegare la foto. La risposta della dottoressa Machali mi e' arrivata questa mattina, eccola, ve la traduco dall'inglese: Bel colpo quindi, non e' da tutti fotografare scimmie marine!"},
{"title": "Fuffa, terremoti e scuole", "text": "Una piccola digressione, per una buona causa, i teneri cervelli dei nostri virgulti teen agers. E' prevista nei prossimi giorni a Frascati una conferenza di Giampaolo Giuliani, il signore che prevede i terremoti piu' o meno con la stessa probabilita'  con cui un rabdomante troverebbe una pozzanghera nel deserto del  Sahara. La cosa lascerebbe il tempo che trova, perche' in fondo tutti son liberi di salire su una cassetta di frutta e dire come la pensano, se la conferenza non fosse organizzata da Italia Nostra e se non offrisse crediti scolastici formativi ai liceali. Un gruppo di persone del gruppo Facebook Dibattito scienza si e' organizzata per mandare una lettera ufficiale di presa di distanza sia da Giuliani sia dalla possibilita' che le sue conferenze possano avere alcun valore didattico. Questo e' il testo, chiunque volesse formare (sono beneaccette le firme di tutti i privati cittadini, non solo quelle degli addetti ai lavori) puo' lasciare il proprio nome o a questo indirizzo di posta ( petizionegiuliani at outlook.com), o qui nei commenti, o direttamente su Dibattito Scienza. Ai  Dirigenti Scolastici e ai Docenti dei Consigli di Classe: Istituto Tecnico Industriale “E. Fermi” – Via Cesare Minardi 14 – Frascati Istituto Professionale per i Servizi Commerciali “M. Pantaleoni” – Via B. Postorino 27 – Frascati Liceo Classico “Marco Tullio Cicerone” – Via Fontana Vecchia 2 – Frascati Istituto Tecnico Commerciale “Michelangelo Buonarroti” – Via Angelo Celli 1 – Frascati Liceo Scientifico “Bruno Touschek” – Via Kennedy – Grottaferrata Scuola Superiore “Giovanni Falcone” – Via Garibaldi,19 – Grottaferrata Scuola Superiore “San Nilo” – Piazza Marconi, 7 – Grottaferrata Istituto Salesiano Villa Sora – Via Tuscolana, 5 – Frascati e, per conoscenza: Italia Nostra – Settore Educazione al Patrimonio – educazioneformazione@italianostra.org Oggetto: Crediti formativi per conferenza Giampaolo Giuliani Egregi Professori, scriviamo per richiedere una vostra presa di posizione in merito all’evento del titolo “È possibile prevedere i terremoti?”,  che si terrà il 19 Aprile a Frascati. Questo evento prevede la presenza  di Giampaolo Giuliani, che ha recentemente fatto parlare di sé perché  sostiene di poter prevedere i terremoti osservando le emissioni di  radon, affiancato da Leonardo Nicoli, direttore della Fondazione  Giuliani. Dobbiamo con rammarico osservare che un’associazione meritoria,  Italia Nostra, offra il proprio patrocinio a un evento in cui un signore  che si muove all’esterno della comunità scientifica può liberamente  divulgare le sue opinabili ipotesi su un tema alquanto delicato e  sensibile, il tutto senza alcun contraddittorio. Certamente ognuno ha il  diritto di esprimere le proprie opinioni, il rammarico nasce dalla  perentorietà di certe affermazioni del signor Giuliani, che non  risultano a tutt’oggi verificate (vedi approfondimento allegato),  diffuse sull’onda emotiva in un paese che negli ultimi anni ha avuto a  che fare con eventi sismici particolarmente distruttivi. Il rammarico si trasforma però in sdegno nell’apprendere che la partecipazione a questo incontro verrà considerata come credito formativo per gli studenti, nonostante  non ci sia alcun riconoscimento ufficiale delle idee del Sig. Giuliani,  né da parte del MIUR né da parte di altri Istituti che si occupano di  territorio, a qualunque titolo. Una cosa che vorremmo fosse insegnata agli studenti è che qualunque  teoria riguardante fenomeni naturali deve umilmente sottoporsi al  giudizio di tutti coloro che studiano, nei vari aspetti, questo stesso  fenomeno (peer-review). Questo giudizio dovrà avvenire attraverso  procedure standard, che non possono prescindere da metodologie  condivise di indagine; dall’elaborazione di ipotesi e previsioni  potenzialmente verificabili; da adeguata pubblicazione dei risultati  sperimentali; dal controllo di esperti indipendenti; dalla verifica  sperimentale indipendente delle ipotesi formulate, ecc. L’insieme di queste procedure non è un capriccio di qualche fantomatico establishment;  al contrario, queste regole hanno lo scopo di garantire una conoscenza  della realtà oggettiva, affidabile, verificabile e condivisibile. Esse  costituiscono il metodo scientifico, che si è andato costruendo  nel corso dei secoli con il contributo di tutti coloro che si occupano  di Scienza e di Conoscenza, nella consapevolezza che la conoscenza  scientifica ha come giudice unico la Natura stessa, non un’autorità  terrestre, non sicuramente l’opinione pubblica. Chi si colloca al di  fuori di queste pratiche collaudate – che, proprio in virtù del fatto di  ammettere la possibilità di errore, forniscono gli strumenti per  individuarlo e correggerlo – si colloca al di fuori del mondo della  scienza. Purtroppo – e l’esame delle cause sarebbe lungo e complesso – in  questi ultimi anni in Italia stiamo assistendo al fiorire di sedicenti  “ricercatori indipendenti” in vari campi del sapere; personaggi che si  fanno vanto dell’essere “emarginati dalla scienza ufficiale”, e trovano  così la maniera di diventare noti all’opinione pubblica, propugnando  fantomatiche “scoperte eccezionali”, rifiutate a causa di chissà quali  indegni complotti. Questi venditori di illusioni giocano spesso con la sofferenza delle persone, e trovano chi li sostiene per meri interessi politici, ideologici od economici. Contemporaneamente viene sottovalutato, non finanziato, ostacolato il  lavoro di tanti ricercatori seri (spesso precari e malpagati) la cui  colpa è quella di non far parte del grande circuito mediatico, di non  “far notizia”. Il vero scandalo non è il presunto ostracismo verso  Giuliani o quelli come lui: il vero scandalo è che l’Italia destina  sempre meno risorse alla ricerca seria, all’Università, all’Istruzione,  mettendo una seria ipoteca sul nostro futuro come nazione sviluppata e  costringendo molti dei nostri ingegni più brillanti a trasferirsi  all’estero. Dare legittimità agli outsider come Giuliani di certo non aiuta a muoversi nella giusta direzione. In conclusione chiediamo a tutti voi, Dirigenti Scolastici e Docenti,  di dare la massima visibilità a questo documento e di non riconoscere,  in sede di consiglio di classe, crediti formativi a fronte della  presentazione dell’attestato di frequenza all’evento. Possiamo  suggerire, in alternativa, la partecipazione all’incontro “La previsione  dei terremoti: tra miti e realtà” di Warner Marzocchi, direttore di  ricerca presso l’Istituto Nazionale di Geofisica e Vulcanologia – INGV,  che si terrà il 18 aprile ore 16-18 presso il Dipartimento di Fisica,  Università la Sapienza, Aula Amaldi. Ci auguriamo, ove possibile e compatibilmente con il carico  didattico, che quanto scritto funga da stimolo per aprire una  discussione con gli studenti sull’importanza di una corretta e rigorosa  informazione scientifica. Distinti saluti. Marco Fulvio Barozzi, blogger scientifico e insegnante Luca Di Fino, ricercatore TD Dip. Fisica, Università Tor Vergata Aldo Piombino, blogger scientifico Simone Angioni, chimico, Università di Pavia, Segretario Associazione Culturale Scientificast Marzia Bandoni, esperta e-learning Martino Benzi, ingegnere Paolo Bianchi, blogger scientifico, Associazione Culturale Scientificast Marco Casolino, Primo Ricercatore INFN e Dip. Fisica, Università Roma Tor Vergata Pellegrino Conte, professore associato di Chimica Agraria, Università degli Studi di Palermo Carlo Cosmelli, docente di Fisica, Dipartimento di Fisica, Università Roma Sapienza Marco Ferrari, giornalista scientifico Mario Genco, Dibattito Scienza Milena Macciò, Dibattito Scienza Silvano Mattioli, Dibattito Scienza Marco Messineo, fisico, Dibattito Scienza Silvia Onesti, Elettra-Sincrotrone Trieste Daniele Oppo, cronista free lance e blogger Giuseppe Perelli, studente di dottorato in Scienze Computazionali e Informatiche Lisa Signorile, biologa e blogger scientifica. Fabrizio Tessari, Dibattito Scienza Luca Vanini, studente in Ingegneria Meccanica Bruna Vestri, blogger Veronica Zaconte, fisico Giovanni Ponzio, ingegnere civile Dario De Marchi Marco Cameriero, studente Luigi Buccelletti, medico chirurgo, odontoiatra, blogger Marco Bruno, imprenditore Roberto Natalini, Matematico, Dirigente di Ricerca del CNR Giuseppe Lipari, Professore associato di Sistemi di Elaborazione dell’Informazione, Scuola Superiore Sant’Anna di Pisa Daniele Oppo, cronista free lance, blogger (quasi) scientifico Rosalba Cocco, insegnante di scuola Primaria Enrico Bo Camillo Galante, architetto, libero professionista Moreno Colaiacovo, bioinformatico Domenico Barbato, Laureato in fisica, studente alla magistrale di astrofisica e fisica teorica Paolo Amoroso, divulgatore scientifico Paolo Valente, fisico Emanuela Guizzo Alessandro Venieri, funzionario geologo, Provincia di Teramo Angelo Minisci Brunello Tirozzi, Ordinario di Fisica Matematica, Università di Roma “La Sapienza” Giovanni Vittorio Pallottino, già professore ordinario di Elettronica, Università di Roma “La Sapienza” Carlo Mariani, Professore di Struttura della Materia, Università di Roma La Sapienza Marco Ferraguti, Dipartimento di Bioscienze, Università degli Studi di Milano Warner Marzocchi, INGV – Istituto Nazionale di Geofisica e Vulcanologia Martina Pugliese, studentessa dottorato Fisica Sapienza Università di Roma Antonio Piersanti, Sismologo, INGV Ignazio Verde, genetista, ricercatore Simone Rossi, Studente di Scienze e Tecnologie Agrarie Federico Marini, studente magistrale in Scienze Geologiche Edoardo Volpi Kellermann, musicista, scrittore, blogger, appassionato di scienza Igor Lanese, MSc, PhD in Ingegneria Sismica e Sismologia Renato Angelo Ricci, Presidente dell’Associazione Galileo 2001, Professore emerito dell’università di Padova Paolo Gasparini, Professore Emerito Università di Napoli Federico II Giuseppe Codispoti, PostDoc Universita’ di Bologna &amp; INFN Bologna Sandro Ciarlariello, studente di dottorato in astrofisica, Institute of Cosmology and Gravitation, Portsmouth Domenico Barbato, studente magistrale in Astrofisica e Fisica Teorica, Torino Marco Isopi, docente di Matematica, Dipartimento di Matematica, Università Roma Sapienza Giulia Paccagnella, studentessa di Scienze Geologiche Andrea Mazzoleni, astrofilo e appassionato di scienza e tecnica Giuseppe Felici, fisico Giulio Valentino Dalla Riva, PhD  candidate @ Biomathematical Research Centre, University of Canterbury,  Christchurch, New Zealand Annarita Ruberto, docente di Matematica e Scienze, Scuola sec. di 1° grado Giorgio Trenta, consigliere Galileo 2001 Le idee di Giampaolo Giuliani non sono così originali e  rivoluzionarie come certa stampa afferma: sulle relazioni fra emissioni  di radon e terremoti ci sono diversi studi in molte aree sismiche del  mondo, da Taiwan all’Islanda, passando per la California. Tutte le  principali riviste scientifiche specializzate ne hanno prima o poi  parlato. Che non sia propriamente una novità lo dimostrano le prime  tracce in bibliografia, che risalgono al 1967. In California il sistema  fu usato regolarmente per un po’ di tempo negli anni ’70. Ci furono dei  riscontri per un paio di eventi nel 1979, ma poi il metodo è stato  sostanzialmente eliminato perché la sua affidabilità era scadente; per  esempio, il terremoto di Landers del 1972 fu seguito un paio di  settimane dopo l’evento da anomali valori del gas e nel 1981 ci  fu un brusco innalzamento dei livelli nell’area di Los Angeles, ma non  accadde nulla. A Taiwan, dove vi sono aree particolarmente idonee a  questi studi, sia geologicamente che climaticamente, si sono registrati  diversi episodi di correlazione tra radon e sismicità. Ad esempio, la  sorveglianza della faglia di Chuko ha dimostrato un aumento delle  emissioni di radon prima di eventi sismici lungo quella specifica  faglia, ma ancora senza raggiungere una predizione degli eventi stessi  in qualche misura soddisfacente. Il problema è che questi studi hanno dato troppi falsi positivi  mettendo in evidenza quanto poco il radon sia predittivo. Una previsione  è valida quando funziona, cioè quando l’evento si verifica. Una  previsione è sbagliata sia se prevede qualcosa che poi non avviene (falso positivo), sia quando non prevede qualcosa che invece avviene (falso negativo).  Dire che prima o poi pioverà a Roma è sicuramente una previsione che  sarà confermata dai fatti, ma non può considerarsi di certo  rivoluzionaria, anche se basata su osservazioni condivise. C’è poi una differenza fondamentale fra Giuliani e queste ricerche:  tutte si basano sullo studio di una singola faglia, quando invece  Giuliani parla genericamente di aree. Questo è un particolare di non  trascurabile importanza: prevedere un terremoto significa fare un  comunicato in cui si scrive che “circa il tal giorno alla tal ora si  verificherà lungo quella faglia un evento di magnitudo n il quale  provocherà uno scuotimento come da cartografia allegata”. Come si può definire l’area in cui vanno presi provvedimenti di protezione civile senza sapere quale faglia si muoverà? Ricordiamo inoltre che Giuliani non ha mai realmente previsto nulla  di significativo, come dimostra un video del Marzo 2010 preparato dai  ricercatori dell’INGV, grazie al quale vengono messe in evidenza tutte  le sue contraddizioni: infatti non riesce, nemmeno successivamente al  tragico sisma che il 6 Aprile del 2009 colpì la città dell’Aquila, a  fornire una informazione coerente sulla sua presunta previsione del  terremoto. Anzi, risulta agli atti che una settimana prima del fatale  terremoto aquilano voleva sgomberare Sulmona a seguito dell’evento di  Magnitudo 4.0 che aveva colpito la cittadina il 29 marzo 2009. Insomma,  si prevede pioggia a Frascati e poi aprono gli ombrelli a Ladispoli. Che  previsione è? Siamo convinti che la ricerca sui segnali premonitori dei terremoti  sia importante, ma debba essere condotta in contesti davvero affidabili,  non certo sull’onda dell’emotività o della personalizzazione. Siamo  tuttavia altrettanto certi che in un paese come il nostro sia più  importante investire nella prevenzione, con una adeguata gestione del  territorio e con norme e controlli più stringenti sul patrimonio  edilizio. La lezione ci viene dal Giappone, paese con sismicità anche  superiore alla nostra: costruire in maniera corretta e nei luoghi  corretti vuol dire anzitutto abbattere drasticamente la perdita di vite  umane, anche in caso di forti terremoti, oltre a ridurre sensibilmente i  costi per la ricostruzione post-sismica. Certo che ci vogliono precise  scelte politiche, e all’orizzonte non si vedono segnali confortanti."},
{"title": "Cara evoluzione - firmato: il palolo (Palola viridis)", "text": "Caro Orologiaio Diversamente Abile in Fatto di Percezione Luminosa, Siamo sempre andati abbastanza d'accordo io e te nelle ultime decine di milioni di anni, ma penso sia arrivato il momento di discutere della mia situazione. Fotocredit Riconosco che, sebbene del tutto involontariamente e senza alcun interesse o finalismo da parte tua, tu abbia fatto delle cose buone per me. Il vivere in mari caldi e tropicali in effetti non e' male, Fiji, Samoa, i Caraibi, ma anche il Mediterraneo in fondo sono posticini niente male, caldi e soleggiati. Anche il vivere in acque poco profonde dove arriva la luce del sole tutto sommato e' piacevole, e anche il riprodurci tutti insieme ci ha sempre agevolato, sinora. Nessuna idea originale bisogna dire, nessuno sforzo di fantasia che tu abbia sviluppato solo per me come hai fatto con mia cugina Eunice fucata delle Florida Keys, che ha i gameti bioluminescenti che quando si riproduce il mare diventa come la luminaria della festa di San Botolfo. Cominciamo pero' dal dire che, come verme polichete, il mio modello di piano corporeo e' veramente essenziale. Segmentazioni si, ci sono, ma le appendici, i parapodi, scarseggiano, sono veramente minimalisti, niente a che vedere ad esempio con la bellezza del procugino polichete Spirobranchus giganteus anche se, senza offesa, secondo me sembra un po' lo scopettino del water, e non lo dico solo perche' sono invidioso. Ma neanche colpisco come il devastante cugino Barry, che puo' arrivare a tre metri di lunghezza, 433 g di peso, e 673 segmenti, sbrana i coralli a morsi con le sue mandibole corazzate e provoca desensibilizzazione permanente della pelle umana toccata dalle sue setae dorsali. Insomma, Orologiaio, diciamocela tutta, sono di aspetto veramente mediocre, non ci hai messo nessun impegno a trovare soluzioni ingegnose per me. L'unica cosa su cui ti sei sbizzarrito e' questa cosa della riproduzione sincronizzata, che almeno potevi farcela diventare disciplina olimpica. Tu non hai idea dei mal di testa che mi da', devi star li sempre col calendario, le fasi lunari, il termometro per la temperatura dell'acqua, lo spettrometro per la lunghezza d'onda dei raggi lunari, il cronometro, lo smart phone per sincronizzarti sull'orologio atomico di Greenwich, e non se ne puo' piu'. Se avessi detto, che so, riproducetevi ogni terzo venerdi' del mese di novembre bastava procurarsi un calendario, e invece no, dovevi fare le cose complicate. Io non so da dove ti sia venuta l'idea, ma mi e' toccato fare il diagramma di flusso per decidere quando riprodurmi, che mica mi fai avere la stagione dell'estro come gli altri animali, no, eh, era troppo facile!  Orologiaio, lasciatelo dire: il tuo problema non e' che sei cieco, e' che sei ubriaco dalla mattina alla sera, e anche contento di esserlo. Tutto questo processo decisionale avviene  grosso modo lo stesso giorno ogni 19 anni, ti sembra normale? E no, non mi puoi dire come fai di solito che hai dovuto studiare a lungo per inventarti tutto questo ambaradan, che l'hai fatto per me per limitarmi la predazione. Il risultato e' che ora ho i samoani pronti col calendario lunare e le vedette che fanno piazza pulita di tutti i miei gameti perche' tanto son concentrati in un giorno solo, dalle quattro alle otto del mattino, che ci vuole, una bella pescata prima di andare al lavoro e si mangia palolo crudo on toast e palolo arrosto avvolto nelle foglie, e sushi di palolo, e zuppa di palolo con la noce di cocco e cosi' via per una settimana. Loro mangiano, e io mi estinguo localmente. Nessuno dica ai siciliani che vivo anche da quelle parti che se no finisco a far compagnia a finocchietti e sarde. Se proprio volevi fare una cosa per me mi rendevi i gameti meno nutrienti. C'era forse necessita' che fossero meglio di una bistecca? Tabella tratta da Miller &amp; Pen (1959) Che poi, non te l'ho mai detto finora ma lo penso da tempo: visto che ci siamo, fuori dai denti, oltre che cieco e ubriaco dalla mattina alla sera sei pure un po' stronzo. Tu mi crei tutto sto popo' di ritmo riproduttivo che dipende strettamente dalla luce lunare e che fai? Fai di me una specie fossoria che sta al buio tutto il tempo! Ma come cazzo ti aspetti che io sappia che fase lunare e' se vivo nei tunnel scavati nelle barriere coralline? Ti diverti, si? Guarda che vado da quelli del disegno intelligente a vedere se riescono a fare di meglio, che di peggio ci vuole poco. Ma lo sai cosa mi tocca fare? Mi tocca emergere la notte dai miei buchetti scavati nei coralli, a rischio di essere predato, per vedere com'e' la luce. Che avessi degli occhi decenti sarebbe impresa da poco, un attimo e via, ma no, tu mi fai questi occhietti rudimentali che, ok, vedono la luce, ma col cavolo che vedono se si sta avvicinando un predatore! Io sto li' col fottuto calendario di Frate Indovino da un lato e lo spettrometro dall'altra a capire la differenza luminosa tra un primo quarto e un ultimo quarto e che ne so cosa si avvicina? fotocredit Ma non bastava, ovviamente, la mia vita non era abbastanza miserabile. Il mare, Orologiaio, e' PIENO di alghe, ce ne sono ovunque, i sargassi del resto li hai creati tu dopo una sbornia da Aperol,  e non ti dico cosa le anguille pensano di te. Era proprio necessario che io dovessi trapanare le barriere coralline per nutrirmi delle alghe che vivono _dentro_ i coralli? No, non mi dire che e' un posto sicuro e lontano dai predatori, perche' poi mi fai uscire come un idiota a vedere com'e' la luna, e mi rendi anche un parassita, che i polipi mi sono anche simpatici! E poi quante zooxantelle credi che ci siano dentro un polipo? Ma hai idea di quanto mi tocca scavare ogni giorno? Il cugino Barry almeno mangia pesci e tutto quello che non scappa abbastanza velocemente, io no, io mangio zooxantelle, ma ti sembra normale? E vogliamo parlare delle epitoche, la mia parte terminale dove si concentrano i gameti? L'autotomia, ovvero quando mi stacco da solo la coda coi gameti, fa male, sai? Prima rendi noi policheti i vermi piu' complessi, e poi ci fai partorire con dolore come quegli altri. E che fai? Metti gli occhi sulla epitoche, e questo ha senso visto che devono seguire la luce lunare per incontrarsi tutti in superficie, e glieli metti sulla parte ventrale? E che necessita' c'era di far rimanere le epitoche a galla tutte insieme per ore prima che esplodano rilasciando i gameti? Cosi' ci rendi solo predabili! Che poi, ti prego, sono 50 milioni di anni che me lo chiedo, spiegami, se l'occhio e' rudimentale e segue solo la luce, perche' le epitoche coi gameti femminili sono verdi e quelle coi gameti maschili sono arancioni, se non sono sensibili al colore? E perche' ci sono molte piu' epitoche con gameti femminili che maschili? E nel caso tu te lo stessi chiedendo, no, non sono in sindrome pre-autotomica, e' aprile. E per concludere, ti devo fare una richiesta, ma lo devi, dopo quanto sei andato a casaccio con me. Caccia la testa in un secchio d'acqua e metti da parte il whisky cinque minuti. Se non mi fai evolvere, io nel Pacifico mi estinguo. Non bastavano i samoani, ora vengono anche gli occidentali a fere festini con le mie epitoche on toast, e la richiesta e' aumentata. Che ti costa, ci sfasi un pochettino il ciclo lunare su piu' giorni, ci fai spostare in acque piu' profonde, ci rendi velenosi, quaunque cosa, ma perche' la corsa della regina rossa deve valere solo per gli altri? Il tuo speranzoso amico Palolo References Caspers, H. (1984) Spawning periodicity and habitat of the palolo  worm Eunice viridis (Polychaeta: Eunicidae) in the Samoan Islands Marine Biology vol. 79 (3) p. 229-236 Miller, CD &amp; Pen, F. (1959) Composition and Nutritive Value of  Palolo (Palola siciliensis Grube) Pacific Science, 13, 191-194 Naylor E. (1999) Marine Animal Behaviour In Relation To Lunar Phase Earth, Moon, and Planets vol. 85-86 p. 291-302 Schulze, Anja (2006) Phylogeny and Genetic Diversity of Palolo  Worms (Palola, Eunicidae) from the Tropical North Pacific and the  Caribbean Biol. Bull. vol. 210 (1) p. 25-37 Schulze, A., &amp; Timm, L. (2011). Palolo and un: distinct clades in the genus Palola (Eunicidae, Polychaeta) Marine Biodiversity, 42 (2), 161-171 DOI: 10.1007/s12526-011-0100-5"},
{"title": "Lettera aperta a Fermare Green Hill", "text": "Cari attivisti di Fermare Green Hill, LAV, ACA etc,  Innanzi tutto faccio coming out: chi vi scrive in passato ha fatto sperimentazione su animali, su ratti, per la precisione. Non sono mai entrata nello stabulario (non mi era  consentito, ma comunque non avevo la forza e la volonta' di farlo) ma ho visto abbastanza da decidere che quelle ricerche non facevano per me e ho chiuso per sempre con la biochimica. Il tecnico che si occupava dello stabulario era un sadico che si divertiva a far assistere gli altri ratti all'esecuzione del loro simile (con un tagliacarte usato come ghigliottina) in modo da mettere tutti in uno stato di agitato  furore. Gli animali non venivano sedati prima, come prescritto dalla legge, perche' occorreva prelevarne il fegato per gli esperimenti e non si potevano rischiare contaminazioni con altre sostanze. La mia richiesta di usare colture di cellule umane cadde nel vuoto, e non ho mai capito perche'. So che almeno una volta ci furono episodi di cannibalismo tra i ratti. Non ho retto a tutto cio' e sono scappata, mandando in cuor mio al diavolo tutto il dipartimento e all'aria la carriera accademica. Non che trattassero meglio di cosi' i tesisti, devo dire, eravamo sottoposti a umiliazioni continue e probabilmente sarei scappata anche senza i ratti, e di sicuro loro non avrebbero voluto me (salvo che come cavia al posto dei ratti, intendo). Scappata via di li' ho cominciato a osservare gli animali in natura, poi quelli allo zoo di Londra che e' molto lontano dal modello di zoo-lager a cui siamo abituati e da li' sono passata a scrivere questo blog, che parla di animali selvatici. Insomma, avrei il background giusto per unirmi al coro di chi vi fa i complimenti. Al contrario, penso che siate degli ignoranti non migliori del tecnico sadico di cui sopra. Penso che la prossima volta che volete incatenarvi a una porta dovreste considerare quella della vostra stanza e poi buttare via la chiave. Penso che la gente come voi ottenga esattamente l'opposto di quello che vuole e che a voi, in fondo, degli animali non importi nulla. Oggi e' l'animalismo, domani magari il fondamentalismo religioso, o l'estremismo politico. Tutto quello che vi preme e' fare gesti clamorosi che vadano sulla stampa, non avete idea ne' di quello che fate ne', soprattutto, delle conseguenze sugli animali, come quando liberate i visoni, purche' si parli di voi e vi faccia sentire \"superiori\". Avete \"liberato\" un coniglio e cento topi. Bravi. E ora non sapete cosa farne. Chiedetevi: perche' il bunny e' stato adottato immediatamente e i topi non li vuole nessuno? Forse perche' anche gli animalisti soffrono di effetto Bambi? Dove siete quando fanno la derattizzazione nella metropolitana di Milano? O quando mettono le tagliole per salvaguardare le vostre amate verdurine biologiche?  Pensate forse che il mondo dell'agricoltura biologica sia quello di Beatrix Potter e che i topolini prendano il the' alle cinque? Avete idea di come funzionano i veleni o le colle per topi? No? Ve lo dico io: sono lenti, gli animali ci impiegano ore o giorni a morire, ma voi non vorreste mai che rovinassero le zucchine del campo biodinamico. Neanche a voi in fondo piacciono i topi, sono competitori alimentari, e infatti non riuscite a darli via. Che poi, quale spazio e prospettiva di vita siate in grado di offrire a topi che vivono poco di loro, che non possono comunque riprodursi, o vivere fuori da una gabbia e che probabilmente stanno morendo come mosche lontano dalle condizioni controllate del laboratorio non saprei proprio. Prima di portarli via vi siete chiesti se gli animali avessero bisogno di condizioni particolari per sopravvivere, dato che avevano probabilmente il sistema nervoso o immunitario compromesso? Chissa' che contenti che sono stati  del cambiamento di ambiente, delle urla e del trasporto animali paralizzati o immunodepressi. L'avete mai avuta una crisi di panico, voi? Mi fate vedere la gabbia e lo spazio dove avete stabulato i cento topi? Sicuro sia meglio? Avevate fatto la vostra bravata, i giornali avrebbero comunque parlato di voi, non era forse il caso di lasciare li' gli animali? Passiamo ad altro. La vivisezione, per vostra conoscenza, in Italia e' illegale. Mi capita a volte di incrociare riviste degli anni 40 e 50 del secolo scorso che descrivono esperimenti raccapriccianti. La sensibilita' e' cambiata, e ora le riviste e gli istituti di ricerca internazionali hanno comitati etici. Una volta conoscevo un professore che si vantava di aver fatto esperimenti a cervello aperto sui gatti, e alla mia domanda se erano almeno anestetizzati rispose, testualmente \"certo, se no il gatto rompe i coglioni\". Ricerche del genere oggi, al di la' delle considerazioni morali, verrebbero viste da tutti come \"impubblicabili\". Ma non e' che gli scienziati di oggi sono piu' buoni. L'etica cambia e se Abramo Lincoln non vedeva nessun problema ad andare a letto con una schiava minorenne mentre Barak Obama e' nero non lo dobbiamo certo ai Black Panther. Lo dobbiamo ai piccoli sforzi quotidiani di tante persone che cercano di educare e insegnare, di far capire e dialogare,  e non a chi fa bravate inutili. Quindi, per cortesia, entrate nel XXI secolo e smettetela di parlare di vivisezione, sarebbe come rimproverare Obama di voler riprendere la tratta degli schiavi. Al contrario pero' della tratta degli schiavi, bisogna ammettere che da quegli esperimenti di fisiologia del secolo scorso abbiamo imparato moltissimo su come funziona la nostra anatomia e fisiologia. Un prezzo altissimo, ne convengo, ma oggi sappiamo come fare un bypass coronarico o come curare l'idrocefalia e non solo agli esseri umani, ma anche ad animali come questo. Se mia madre e' ancora viva con tre bypass coronarici lo devo anche a quelle vittime silenziose, e non posso non ammettere di essere contenta per mia madre. Ma oggi, dicevamo, non accade piu'. Ci sono altri metodi. Al momento pero' non siamo in grado di fare completamente a meno delle cavie. Arriveremo anche a questo, ma i tempi non sono maturi. Il motivo e' che un organismo e' piu' dell'insieme delle sue cellule. Usare le cellule di un tessuto in coltura per testare un farmaco, ad esempio, non dice nulla sulla tossicita' del farmaco su altri organi o tessuti. Modificare l'espressione genica di un certo tratto di DNA, ad esempio per guarire da una malattia genetica, potrebbe avere conseguenze impreviste su organi non target. L'obiezione che viene fatta di solito e' che gli altri animali, essendo fisiologicamente diversi dall'uomo, non sono dei buoni modelli sperimentali. Questo e' pero' proprio il motivo per cui si usano scimmie, topi e maiali, che sono piu' simili a noi, piuttosto che ramarri, opossum o celacanti. Si puo' escludere la tossicita' sui mammiferi in generale e si puo' vedere l'effetto generale sull'organismo, cosa impossibile con cellule in coltura. Non  potendo testare direttamente su altri esseri umani, non ci resta altro. Se in rarissimi casi capitano incidenti come il talidomide (che infatti non era stato testato su animali gravidi), e' anche vero che nel resto dei casi il modello funziona bene, come dimostrano i tanti farmaci in circolazione, ed e' piu' sicuro del non testare affatto, direi. Un esempio e' quello della DL50, ovvero la dose di una qualunque sostanza chimica che uccide meta' delle cavie, di solito topi di laboratorio, per testarne la tossicita'. Esistono tabelle di comparazione per quasi qualunque sostanza, dalla nicotina ai farmaci della chemio al veleno del mamba nero. Se volessimo testare ad esempio la tossicita' del guanabana, o dell'estratto della pianta x appena scoperta, che pensiamo di usare come farmaco, come facciamo a prescindere dalla conoscenza pregressa e da queste scale comparative? In generale, come testiamo la tossicita' di una nuova molecola? Chi si offre volontario? Potremmo anche certamente rinunciare alla medicina e alla chirurgia moderna, tornare a salassarci con le sanguisughe, ad avere una mortalita' da parto altissima, una ancora piu' alta mortalita' infantile e nel complesso tornare ad avere una vita media di 50 anni. Oppure possiamo aspettare un decennio o due che il progresso tecnologico e conoscitivo ci dicano come fare per evitare l'uso delle cavie, processo su cui la ricerca e' avviata e su cui siamo tutti concordi. Tra l'altro, la ricerca su cavie e' molto costosa e in tempi come questi, di magra per la ricerca, chiunque ne puo' fare a meno lo fa piu' che volentieri. Nel frattempo, voi avreste un ruolo importantissimo ma di cui sembra non importarvi nulla. Impedire le ricerche non giova a nessuno. Fare invece in modo che non ci siano piu' situazioni come quella in cui mi sono trovata io durante la tesi gioverebbe sicuramente agli animali. Avere ispezioni frequenti che garantiscano il benessere degli animali di laboratorio sarebbe sicuramente un buon compromesso. Agli animali verrebbe garantito che ci siano igiene, spazio e cibo sufficienti, e l'applicazione delle leggi che gia' esistono,  che sono piuttosto severe. E sicuramente si puo' fare a meno dei test per prodotti cosmetici, e anche in quel caso le azioni eclatanti sono inutili, bisognerebbe semplicemente fare in modo che le leggi vigenti vengano rispettate (la sperimentazione su animali di prodotti cosmetici e' stata bloccata con una legge europea del Marzo 2013). Interferire con la ricerca non migliora la vita a nessuno, neanche ai cento topi \"liberati\" che passeranno da una gabbia all'altra. Collaborare potrebbe invece aiutare a migliorare la qualita' della vita degli animali usati e magari potrebbe creare canali per l'\"adozione\" di quegli animali che non vengono sacrificati dopo gli esperimenti (i conigli pero', i topi non vi piacciono). E magari migliorerebbe anche la vita dei vostri conspecifici in disperata attesa di una cura, che per voi che siete in buona salute magari e' una questione di lana caprina, per loro una questione di sopravvivenza."},
{"title": "Molluschi, veleni e pittori fiamminghi: i Conus", "text": "Una conchiglia velenosa? Perche'? Le conchiglie dovrebbero essere esempi di grazia, bellezza e geometria e non dovrebbero andarsene in giro avvelenando la gente. Tutto sommato, sono parenti delle chiocciole dei giardini, docili e vegetariane, perche' mai dovrebbero essere uno degli animali piu' velenosi del mondo? Per giunta, una conchiglia carnivora, il cui veleno e' sufficiente a uccidere un uomo, preferibilmente un collezionista di conchiglie, un esperto di geometria computazionale o un programmatore di Mathematica. Tutti i gasteropodi marini del genere Conus sono in realta' predatori e avvelenano le loro prede esattamente come farebbe un ragno. Il sistema e' cosi' efficiente che le numerose specie esistenti, circa 500, sono diffuse in tutto il mondo lungo la fascia tropicale, con una specie presente anche nel Mediterraneo, Conus mediterraneus. Conus mediterraneus, ritrovato spiaggiato. L'azione delle onde ha parzialmente cancellato il disegno sulla conchiglia. Le uniche parti visibili fuori della conchiglia di un Cono sono il piede, su cui questi attivissimi e veloci predatori si spostano, il sifone e la proboscide, un tubo terminante nella bocca con su i due pedicelli per gli occhi, usato per scandagliare l'ambiente circostante alla ricerca di cibo. Nei Coni la lingua, che nei gasteropodi e' detta radula perche' ha l'aspetto di una raspa con cui grattano via particelle di cibo, e' modificata in modo da diventare un'arma mortale: i dentini che formerebbero la raspa sono alterati in modo da diventare stiletti appuntiti e cavi, uncinati alla punta come un arpione. Questi denti-arpione sono conservati in un sacco dietro la bocca dell'animale (quel che resta della radula) ma in ogni momento il cono ha uno stiletto carico in canna, connesso con la ghiandola del veleno e pronto a far fuoco. Quando la preda e' a tiro la proboscide si estroflette fulminea e l'arpione viene \"sparato\" attraverso la proboscide, che fa da canna del fucile, nel corpo della vittima, rimanendo connesso con il cono tramite un sottile cordone di tessuto in cui passa il dotto della ghiandola velenifera.  A) Schema di un conus; B) Stiletto C) Arpione. a) radula b) ghiandola del veleno c) faringe d) proboscide e) sifone f) peduncoli oculari. Fonte: molluscs.at/gastropoda Dalla ghiandola velenifera viene pompata allora nella ferita della preda ad alta pressione una secrezione paralizzante che uccide in breve tempo grandi vermi, altri gasteropodi, pesci o incidentalmente umani. Dal momento che i coni non dispongono piu' della radula per triturare il cibo, la preda viene inghiottita intera. Il nostro unico cono mediterraneo, a dire la verita', e' una bella conchiglia piccina assolutamente innocua, si nutre di prede piccole e lo stiletto non ce la fa a bucare la pelle umana. I grandi coni indopacifici invece, come il Conus geographicus o il Conus textile, contengono un  incredibile cocktail di tossine. Tutte le tossine dei coni sono neurotossine che agiscono sulla trasmissione del segnale nervoso. A seconda della specie e della preda il cocktail contiene un numero diverso di neurotossine che possono agire in modo differente, ma tutte hanno la funzione di paralizzare la preda, un passo necessario per inghiottirla viva.  Per capire come funzionano le conotossine e perche' sono cosi' micidiali e' necessario sapere come funziona la trasmissione dell'impulso nervoso. Per farla breve ed evitare spiegoni il succo e' che dentro i neuroni si accumulano cariche elettriche negative, al di fuori invece cariche elettriche positive (non proprio, e' piu' complesso, ma cosi' grosso modo rende l'idea). L'impulso nervoso consiste nell'inversione momentanea delle cariche elettriche. Gli atomi elettricamente carichi (ioni) entrano ed escono dai neuroni per trasmettere l'impulso attraverso dei buchetti chiamati canali e ogni canale e' specializzato a far passare solo un tipo di ione, ad esempio ci sono i canali del sodio, quelli del potassio, quelli del calcio. Diversi tipi di conotossina presenti nel cocktail bloccano diversi tipi di canali, per cui non c'e' scampo in quanto non si puo' evolvere resistenza a tutto. Ad esempio, l'insetticida DDT blocca uno di questi canali ma dai e dai alla fine alcune zanzare hanno evoluto un canale che non si fa bloccare dal DDT. Quando pero' tutti i diversi canali sono bloccati simultaneamente, come nel caso dei coni, la situazione si fa grigia.  Trasmissione dell'impulso nervoso. I canali ionici non sono raffigurati. Fonte Le principali famiglie di conotossine si chiamano alfa, delta, kappa, mu e omega, ma ce ne sono molte altre piu' o meno letali, e di molte non si conosce ancora il meccanismo di azione. Alfa blocca i recettori nicotinici, quelli che gli animalisti che hanno fatto l'incursione nei laboratori dell'universita' di Milano pensano abbiano a che fare con le sigarette, che tanto tutti sanno che fanno male, inutile sperimentare sui topi (in realta' blocca una molecola che modula la trasmissione dell'impulso elettrico di cui si accennava sopra). Delta blocca i canali del sodio dei neuroni, kappa quelli del potassio, mu quelli del sodio ma nei muscoli (giusto per andare sul sicuro con la paralisi). Omega e' il piu' interessante di tutti perche' blocca un particolare tipo di canali del calcio responsabile della trasmissione del dolore. Perche' rendere insensibile al dolore una preda paralizzata? Gentilezza d'animo? Naturalmente no. Omega e' una neurotossina ad effetto rapidissimo per cui la preda non si accorge quasi di essere stata punta e non scappa via. Poi interviene la paralisi e a quel punto la preda e' condannata, l'arpione viene ritratto a bordo, il cordone che lo teneva ancorato al cono si accorcia, la preda viene trascinata dentro la proboscide per essere digerita con calma nello stomaco, ancora viva e cosciente ma paralizzata e non sofferente.  Questo rende i coni animali piu' gentili dei ragni.  Conus textile. Fonte: www.scuba-equipment-usa.com Li rende pero' soprattutto interessanti dal punto di vista medico. Abbiamo un disperato bisogno di molecole che riducano il dolore. Omega si e' rivelata piu' efficace della morfina e dalla tossina omega ricavata dal Conus magus si produce ora un potente analgesico (Ziconotide), di solito simministrato ai pazienti con cancro o AIDS terminale. Dalle altre decine di conotossine chissa' cos'altro si riuscira' a ricavare, un conus e' una potenziale miniera farmacologica! Giusto per fare un esempio, la conantichina-G del Conus geographus e' all'esame perche' sembra ridurre gli effetti dei danni ai nervi, almeno in vitro. D'altro canto, non esiste antidoto contro il veleno dei coni e se si viene punti da un Conus geographus (che da solo ad esempio ha cinque diverse tossine omega ed e' il conus piu' velenoso in assoluto) e non si ha un'unita' di rianimazione a portata di mano voce popolare dice che si ha giusto il tempo di una sigaretta prima di morire (tanto a quel punto non rischi piu' di morire di cancro ai polmoni). In realta' sembra sia fatale \"solo\" nel 70% dei casi. Per sviluppare tutti questi veleni i coni non hanno avuto molto tempo, dato che le loro origini sembrano risalire all'Eocene, molto tempo dopo la scomparsa dei dinosauri. Le tossine in questione sono molecole molto semplici, peptidi composti da 10-30 amminoacidi, quindi fabbricarli non e' difficile per il mollusco. Sono le neurotossine animali piu' piccole che si conoscano, molto piu' piccole, ad esempio, di quelle di ragni e scorpioni, ma hanno la particolarita' di essere rigide, bloccate in una determinata posizione da particolari legami chimici (ponti disolfuro).  Conus geographus. Fonte: poppe-images.com Delle 5-600 specie di coni una settantina e' specializzata a predare pesci, prede molto piu' mobili e veloci di qualunque gasteropode. Si intuisce quindi la necessita' di un veleno ad effetto immediato, pena il rischio di perdere la preda, e non e' un caso che i coni che mangiano pesci siano anche i piu' velenosi. Poi ci sono anche coni specializzati a mangiare altre conchiglie, ma tutti gli altri hanno la filosofia del 'ndo cojo cojo e tendono a non essere troppo \"choosy\" con le prede. Del resto, l'essere velenosi non gli impedisce di essere a loro volta predati. Il Conus mediterraneus e' ad esempio predato dai murici (Murex trunculus), le conchiglie da cui i romani estraevano la porpora, che praticano un foro nella conchiglia stando attenti a rimanere ben lontani dalla proboscide pronta a sparare lo stiletto.  Quel che resta di un Conus mediterraneus predato da un murice (Murex trunculus). A proposito di essere choosy, i coni hanno un'altra caratteristica particolare: hanno conchiglie molto belle, i collezionisti le amano da morire, soprattutto quelli fai-da-te nella raccolta dei campioni. Tutti i coni hanno una variegatura geometrica molto peculiare, di solito in toni di bianco e marrone. Sebbene la variegazione sembri casuale, il progettista del software \"Mathematica\" (gioia e dolore di molti biologi che obtorto collo si occupano di modelling e biologia quantitativa) sostiene che si possa riprodurre la variegazione di Conus textile, uno dei  velenosissimi coni indo-pacifici, con un automa cellulare secondo quella che viene chiamata \"regola 30\". Lascio agli appassionati di automi cellulari come Richard Dawkins il piacere di riprodurre al PC il motivo degli altri coni, io passo. Se invece siete appassionati d'arte, vi offro un altro motivo di frustrazione. C'erano due coni, il Conus gloriamaris e il Conus cedonulli, considerati rarissimi e mostruosamente ambiti dai collezionisti. Cedonulli in effetti significa \"non lo do' a nessuno\" ed era scritto su un'immagine riprodotta sulla base dell'unico esemplare di questa conchiglia presente in Europa alla fine del XVIII secolo. Quest'immagine fu esaminata da Linneo per la descrizione della specie, e ne uso' il monito per coniare il nome latino. Evidentemente il proprietario della conchiglia si era stufato di ripetere che non era in vendita, e passo' il messaggio ai posteri. Il Conus Gloriamaris ha una storia simile, non si sapeva dove vivesse e i pochissimi esemplari erano trovati spiaggiati, ma mai pescati, e questo faceva salire astronomicamente i prezzi. Vi piace Vermeer, il pittore fiammingo della \"Ragazza con l'orecchino di perla\"? Ebbene sappiate che in confronto a un cedonulli non valeva un'ostia. Ad un'asta in Olanda nel 1796 due quadri del pittore fiammingo Franz Hals furono venduti rispettivamente per 1 e 10 fiorini. La \"Donna in blu che legge una lettera\", uno dei capolavori di Vermeer, fu battuto per 43 fiorini. Il cedonulli, finalmente ceduto a qualcuno dal suo proprietario, fu invece venduto per 273 fiorini.  In alto: Conus gloriamaris, in basso a sinistra: Conus cedonulli; in basso a destra: Vermeer, Donna in blu che legge una lettera. Da Oliveira et al. (1990). Sul gloriamaris giravano storie ancora piu' pazzesche per alzare il prezzo della conchiglia. Ad esempio nel 1856 fu pubblicato che il collezionista danese Chris Hwass nel 1793 avrebbe comperato un gloriamaris a un'asta e lo avrebbe immediatamente distrutto davanti a tutti per aumentare il prezzo dell'altro esemplare in suo possesso (falso). Nel 1837 due esemplari furono trovati per caso nelle Filippine (vero) e alcuni anni dopo si diffuse la voce che un terremoto avrebbe inghiottito l'intero areale delle conchiglie, estinguendole (falso). Nel 1957 solo 24 esemplari di questa conchiglia erano noti in tutto il mondo e un esemplare fu venduto a un'asta per $2000, un sacco di soldi all'epoca (vero). Nel 1969 tutta la storia fini' nel migliore dei modi: due sub australiani trovarono finalmente il vero areale di riproduzione della conchiglia, in Nuova Guinea, e riportarono indietro ben 120 esemplari. Questo ha fatto crollare il valore di mercato della conchiglia, che oggi vale un centinaio di dollari. Visto che siamo nel campo dell'aneddotica, chiudo questo post con un aneddoto personale. Quando avevo otto anni mi fu regalato un libro sulle conchiglie in cui, accanto all'illustrazione del Conus textile, si spiegava la sua velenosita'. Scoprire che una conchiglia non e' solo un guscio vuoto esteticamente interessante ma un animale predatore con una biologia incredibile mi apri' nuovi orizzonti davanti, ed eccomi qui a scrivere di coni. Referenze:  Schmidtko, Achim; Lötsch, Jörn; Freynhagen, Rainer; Geisslinger, Gerd (2010) Ziconotide for treatment of severe chronic pain. Lancet vol. 375 (9725) p. 1569-77 Olivera, B., Rivier, J., Clark, C., Ramilo, C., Corpuz, G., Abogadie, F., Mena, E., Woodward, ., Hillyard, D., &amp; Cruz, L. (1990). Diversity of Conus neuropeptides Science, 249 (4966), 257-263 DOI: 10.1126/science.2165278"},
{"title": "Super Shrimp: il gamberetto coi superpoteri (Stomatopodi)", "text": "Cos'e' un animale dalla possenza del leone, la velocita' del ghepardo, la forza dell'orso, la ferocia del ghiottone, l'astuzia della donnola e il mantello variegato del leopardo nebuloso? Semplice... e' un animale che non esiste, l'idealizzazione delle virtu' dei carnivori scelte tra le 245 specie esistenti. Ultimamente girano sul web elegie di quella che sarebbe la versione crostacea di un incrocio tra Godzilla e Mazinga, il super-mega-gamberetto spaziale che se ne frega di Superman, il mantis-shrimp, lo stomatopode dai superpoteri. Qui potete avere un esempio carino, ma il tenore dei testi e'  lo stesso dappertutto:  il super-gamberetto vede i colori con 16 fotorecettori anziche' i nostri tre, rompe a cazzotti i vetri degli acquari, e' piu' veloce di un proiettile, cavita l'acqua ed e' supercolorato e letale. Perfetto come supercattivo dei cartoni animati. La verita', ovviamente, e' molto, molto meglio di cosi', quindi continuate a leggere. Innanzi tutto bisogna dire che IL gamberetto e' in realta' un intero Ordine di creature (Stomatopoda), costituito da oltre 300 specie, quindi chiaramente quando si sommano in un unico animale chimerico tutte le qualita' ecco che ne vien facilmente fuori Godzinga-shrimp. Tutti gli stomatopodi sono crostacei predatori, quasi tutti sono marini tranne alcuni che vivono in acque salmastre e quasi tutti vivono al fondo di acque basse, tranne quelli che vivono in acque profonde, come avrebbe detto Ms de Lapalisse. Inoltre, quasi tutti preferiscono acque relativamente calde. Canocchia pavone. Foto chicagonow.com Lo stomatopode piu' famoso e' indubbiamente Odontodactylus scyllarus, la canocchia pavone, uno stomatopode di barriera corallina australiana molto apprezzato dagli acquariofili per i suoi colori brillanti, ma meno per le sue dimensioni grandi (sino a 18 cm) e per la sua voracita'. Lo stomatopode piu' apprezzato da chi scrive, invece, e' una delle nove specie che vivono nel Mediterraneo, la piu' comune, Squilla mantis. L'interazione piu' frequente tra chi scrive questo blog e questo straordinario crostaceo dai superpoteri e' la seguente: in una casseruola aggiungere qualche cucchiaio di olio di oliva, uno spicchio d'aglio, della salsa di pomodoro e una presa di sale. Quando il tutto e' in ebollizione aggiungere le canocchie, o cicale di mare, o Squilla mantis, far cuocere 10-15 minuti e con il sugo ricavato condire le linguine. L'operazione andrebbe compiuta con le bestie vive e scalcianti, ma mi disturba l'idea che mi facciano cavitare il sugo, quindi o morte o niente. Non avendo provato nessun altra specie di stomatopode non saprei dire se Squilla mantis sia effettivamente la migliore, so che una specie giapponese e' usata per il sushi, ma sicuramente il sapore e' una qualita' che apprezzo moltissimo in queste super-creature. Squilla mantis. Foto: Vladim, naturamediterraneo.com Per il resto la nostra canocchia mediterranea e' un po' sfigata rispetto alle cugine di barriera corallina, ha solo sei fotorecettori invece che 16, non e' supercolorata, non e' bioluminescente, non e' fluorescente e non rompe neanche i vetri con un colpo di karate. Ma io quella roba dai colori psichedelici non mi azzarderei a mangiarla, potrebbe star segnalando che oltre al resto e' anche velenosa, considerando le ghiando le maxillari sviluppate. Superpoteri di cui nessuno parla. Per il resto, anche Squilla mantis ha le caratteristiche uniche e improbabili degli altri membri del suo ordine: oltre ai due occhi peduncolati di una complessita' tanto inspiegata quanto impressionante c'e' un terzo occhio naupliare, semplice, quindi stiamo parlando di creature a tre occhi di cui due coi superpoteri; due peni, chitinosi e articolati, che non guastano, se sei SuperShrimp; le branchie addominali, una caratteristica insolita tra i crostacei e condivisa solo con gli isopodi: polmoni tra i piedi, insomma. Un cuore che percorre tutta la lunghezza del corpo dell'animale (Superman, con due cuori toracici, e' solo un dilettante) parallelamente a un immenso intestino (proporzionato alla voracita' della bestia) e al cordone nervoso, ventrale come in tutti gli invertebrati (noi vertebrati, con la corda nervosa dorsale e l'apparato digerente ventrale siamo capovolti rispetto al piano corporeo \"normale\" delle altre bestie). Inoltre, alcune specie sono monogame e le coppie passano tutta la vita insieme nella stessa tana: questi animali hanno una struttura sociale molto complessa, e sono anche capaci di vocalizzazioni. Infine, tutte le canocchie hanno delle bizzarre antenne triramate, unico esempio tra i crostacei, che portano organi  olfattivi molto sviluppati per individuare le prede a distanza ravvicinata: un naso sulle antenne. Diamo ora un'occhiata alle caratteristiche piu' famose di questi crostacei. La supervista. Come quelli degli insetti, anche gli occhi degli stomatopodi sono composti, ovvero sono formati da migliaia di ommatidi, di cellette, che formeranno l'occhio, piu' o meno allo stesso modo in cui il centro di una margherita e' composto da centinaia di minuscoli fiorellini. Inoltre sono posti su peduncoli per poter essere mossi in tutte le direzioni e sono capaci di movimenti indipendenti, come gli occhi di un camaleonte. Fino a qui,  niente di nuovo sotto lo spettro solare. Adesso pero' viene il bello. Ogni occhio e' suddiviso in tre porzioni, e ogni porzione ha un punto focale, quella che chiameremmo pupilla se si trattasse di un occhio semplice. L'avere due occhi frontali permette a noi umani la visione tridimensionale, poiche' i due occhi vedono un'immagine leggermente sfalsata che viene comparata nel cervello: sapendo quanto distano i due occhi e comparando quanto sono sfalsate le due immagini, il cervello triangola e calcola la distanza del punto osservato. Nelle Squilla ogni occhio focalizza tre immagini leggermente diverse e quindi ciascun occhio e' in grado di avere una visione tridimensionale indipendente dall'altro, per cui gli stomatopodi, quasi unici nel regno animale, non hanno bisogno che i due occhi puntino entrambi nella stessa direzione per sapere quanto e' distante una preda.  Occhi di canocchia pavone. Foto: jewelsmadeofneurons Tutto cio' richiede parecchia elaborazione da parte del cervello, ma i gamberetti hanno un cervello piccolo. Anche noi umani siamo superdotati, avendo un cervello grande, e abbiamo delegato a quest'organo parte della nostra capacita' visiva per cui ci basta una visione tricromatica. In pratica nella retina abbiamo delle cellule, i coni, che contengono un pigmento visivo chiamato opsina che ha un picco di sensibilita' o blu, o rosso o verde. Abbiamo anche un quarto tipo di opsina su cellule chiamate bastoncelli che ci consente di vedere con poca luce. Le informazioni portate al cervello dalle tre opsine colorate e dalla rodopsina dei bastoncelli vengono integrate nel cervello. Dal segnale ricevuto il cervellone elabora, elabora, elabora e ci dice infine che quell'oggetto e' color carta da zucchero con sfumature amaranto, zafferano e verde petrolio, e questo ce lo dice indipendentemente dall'intensita' luminosa, di cui tiene conto come caratteristica di default. Le canocchie in confronto hanno un Commodore 64, e tutta l'elaborazione visiva deve avvenire nelle periferiche prima di arrivare al cervello, perche' una volta che l'input e' arrivato li' non puo' piu' essere integrato. Anziche' quindi confrontare il segnale di quattro opsine e rielabolarlo, in alcune specie di canocchie l'input e' dato da ben sedici opsine (ma solo 6 nella povera Squilla mantis, anche se e' saporita lo stesso, praticamente vede i colori rispetto ad altre specie come un cane li vede rispetto a noi). Una cellula della retina di canocchia contiene non una opsina, ma anche sei tipi diversi, e ogni opsina e' specializzata a cogliere una banda ristretta dello spettro cromatico per cui non ci saranno solo opsine con picchi blu rosso e verde, ma anche arancio, giallo, untravioletto, infrarosso etc. Alla fine la gamma di onde dello spettro solare percepite e' maggiore rispetto a noi, ma a parte UV e infrarosso non e' che vedono piu' colori, li elaborano a monte anziche' a valle. Probabilmente li vedono piu' vividi e brillanti per via delle sovrapposizioni dei picchi delle opsine, ma non e' neanche detto perche' quella parte dipende dall'integrazione del cervello, che come abbiamo visto dispone di poca RAM. Foto: arthropoda.wordpress.com La parte centrale di ciascun occhio di alcune famiglie di canocchie (Gonodactyloidea e Lysiosquilloidea) e' composta da sei file di ommatidi e ciascuna fila ha specializzazioni per l'analisi di determinate caratteristiche luminose.  Le cellule visive delle prime quattro file dall'alto sono organizzate in modo tale che la luce le attraversa in sequenza. In questo modo la luce si modifica via via che viene assorbita dalle varie opsine. Ogni strato di cellule ha un suo particolare pigmento fotosensibile, un filtro per la luce o entrambi, per un totale di sette diverse opsine. Oltre tutti i livelli c'e' un ottavo pigmento sensibile all'ultravioletto. Questo produce una modulazione finissima della sensibilita' sia a certe lunghezze d'onda, sia in risposta all'intensita' luminosa man mano che gli animali dalla superficie si stabiliscono in profondita'. I filtri infatti tagliano via certe lunghezze d'onda che renderebbero l'immagine meno nitida dove c'e' poca luce. Lo stesso principio di tagliare via lunghezze d'onda per vedere un'immagine piu' nitida lo applicano ad esempio i ciclisti che portano lenti da sole gialle. La quinta e la sesta fila di ommatidi contengono invece pigmenti specializzati a vedere la luce polarizzata, sia lineare che circolare. Non vi annoiero' con la fisica della luce polarizzata, in breve i fotoni anziche' muoversi in tutte le direzioni come una folla si muovono in file come soldatini, o  a spirale che gira verso destra o verso sinistra. Sappiate comunque che l'acqua polarizza la luce, quindi avere evoluto degli occhiali da sole polaroid per vedere meglio  e' una figata evolutiva che nessun altro animale e' riuscito a eguagliare: le canocchie sono gli unici animali noti capaci di vedere la luce polarizzata circolare. Dopo tanta meraviglia evolutiva, rimane la domanda cruciale: che se ne fanno questi crostacei di occhi cosi' raffinati? Gli stomatopodi sono l'unico ordine di crostacei esclusivamente predatore ed esclusivamente cacciatore in modo attivo, non si nutrono mai di resti di altri animali come fanno ad esempio i granchi. In piu' sono una specie sociale. Quindi, oltre a dover distinguere bene le prede colorate della barriera corallina, devono anche poter comunicare coi conspecifici cose tipo il proprio stato di salute, se si cerca un partner, o se si sta per fare la muta e non si desidera essere disturbati, o se quel buco e' gia' occupato. Come le seppie insegnano, i colori sono un'ottima forma di comunicazione intra ed interspecifica, soprattutto per animali di acque poco profonde. La luce polarizzata circolare, in particolare, dato che nessun altro animale puo' percepirla, fornirebbe un linguaggio segreto a questi animali, soprattutto in fase di corteggiamento, secondo uno studio recente: la cuticola di varie parti del corpo polarizza la luce usando appositi pigmenti colorati, blu, arancio e/o colori fluorescenti, e il segnale puo' essere percepito solo dai conspecifici. Il colpo segreto della scuola di Hokuto. L'altra caratteristica tra il mito e la leggenda delle canocchie e' la capacita' di sferrare colpi micidiali piu' veloci dei proiettili e che rompono i vetri degli acquari. Questi animali hanno otto paia di zampe. Il secondo paio e' modificato in modo da formare una \"chela rapitrice\" (la parola rapitrice viene dall'Enciclopedia Treccani, declino ogni responsabilita' di bruttezza semiotica). In realta' ci sono, a seconda della famiglia, almeno tre diversi tipi di chela per altrettanti stili di caccia. Ci sono gli arpionatori, che pinzano i pesci di passaggio al volo tendendo imboscate,  gli smembratori, che mangiano bivalvi e altri crostacei distruggendone il carapace e i primitivi, che hanno una chela indifferenziata che puo' sia colpire che arpionare. Il \"SuperShrimp\" chimerico appartiene sempre alla seconda categoria, in quanto e' quella che produce il colpo piu' potente. La chela, spinosa negli arpionatori come la nostra Squilla mantis, o a forma di martello negli smembratori come la canocchia pavone Odontodactylus scyllarus e' ripiegata come un coltello a serramanico. Aprendosi di scatto con un meccanismo a molla fornisce abbastanza energia da rompere i gusci di prede dure come le vongole. Il nome di \"locuste di mare\" o di \"gambero-mantide\" dato dagli anglosassoni a questi animali deriva proprio dalla forma della chela, che ricorda la zampa della mantide religiosa. Il colpo di uno smembratore dura millisecondi e raggiunge la velocita' massima di 20 m/s (72 km/h) (13.4 in media) e colpisce con una forza massima sino a 1000 N (308N in media). Un proiettile viaggia a una velocita' minima di 120 m/s in su (dipende dal propellente e dal tipo di arma), quindi non e' vero che il SuperShrimp colpisce piu' veloce di un proiettile, sicuramente non di un calibro .22 (come leggenda vuole) che viaggia intorno ai 370 m/s. La velocita' raggiunta e' pero' comparabile a quella di un calciatore che calcia una punizione, che non e' male, in un animale di poche decine di grammi. Un proiettile da 50 grammi che viaggia a 120 m/s e colpisce un muro penetrandovi per 25 cm (un muro fragile...) produce una forza pari a 1440 N. Anche la forza del colpo del gamberetto e' quindi sovrastimata. La velocita'  del colpo dei fiocinatori e' di 1-7 m/s. non male considerando che 7 m/s sono 25 km/h, ma sicuramente non siamo davanti all'animale piu' veloce  e ha non il colpo piu' letale del regno animale: un ghepardo corre a 120 km/h e oserei pensare che il calcio di uno struzzo produca una potenza maggiore, ma ho esaurito la mia voglia di fare calcoli di fisica per questa settimana. A questo punto escludo che una canocchia possa rompere i vetri di un acquario marino, che sono progettati per resistere a pressioni molto alte.  Cio' che tuttavia e' incredibile e' che il colpo e' dato con una forza tale da produrre cavitazione. La cavitazione e' la formazione improvvisa di bollicine di vuoto all'interno di un liquido come conseguenza di un cambiamento di pressione. Quando le bollicine collassano producono un'onda di shock che produce suono, luce e calore, quindi il colpo segreto della canocchia che rompe il guscio di una vongola e' accompagnato da un flash luminoso e rumoroso, anche in questo caso una caratteristica unica nel regno animale. La vita segreta delle canocchie. Esaurita l'analisi dei superpoteri, si intuisce un po' meglio come mai queste creature non abbiano conquistato il mondo. Uno sguardo alla loro etologia chiarisce il concetto ancora meglio. Gli stomatopodi sono creature elusive che tendono a passare tutta la vita nei loro buchi, da soli o in compagnia del partner a cui restano fedeli piu' o meno a vita. Le madri si prendono in genere cura delle uova in modo amorevole sino a che le larve non si disperdono nel plankton. I fiocinatori tendono a vivere sotto la sabbia e a catturare pesci, i martellatori vinono in buchi nelle rocce da cui escono alla ricerca attiva di animali dal guscio duro da martellare, tipo granchi o bivalvi. Sebbene noi sappiamo ancora pochissimo di questi animali cosi' unici, tra loro le interazioni sono molteplici. Innanzi tutti i maschi producono un suono basso facendo vibrare dei muscoli appositi sotto il carapace, che durano un paio di secondi. Non e' chiaro a cosa servano, ne' se le loro compagne sono in grado di rispondere, ma sembra che individui che vivono in tane vicine facciano dei simpatici coretti, soprattutto al tramonto, e che siano le bestie piu' rumorose del bentos: il nome di cicale di mare non poteva essere piu' adatto, anche se e' casuale! La frequenza e' specie specifica, ma non si sa se i rumori prodotti dall'uomo possano sconvolgere l'etologia delle canocchie come succede ai cetacei. Quando due individui si incontrano possono cominciare un combattimento rituale, pericoloso per via della forza delle loro chele, ma che raramente finisce in incidenti perche' in caso di emergenza si girano pancia su come i cani mostrando il robusto telson, la parte centrale della coda, per difendersi. I recettori chimici nelle antenne sono responsabili del riconoscimento individuale, come accade agli scarafaggi. Il meccanismo di riconoscimento individuale pare sia una conseguenza della monogamia della specie, ma non e' precisissimo. Sembra che possa capitare che in alcune specie che \"terzi incomodi\" si insinuino nelle tane e vengano confusi col partner. La storia mi  ricorda di Uter Pendragon quando mise incinta Igraine, la madre di Re Artu', convinta di stare facendo sesso col marito grazie a un incantesimo di mago Merlino: anche a lei i meccanismi di riconoscimento individuale facevano un po' cilecca. Comunque sia le canocchie riconoscono, pare, i vicini di tana, e anche le canocchie che li hanno sconfitti in precedenza, oltre al loro partner.Non ci sono molti invertebrati capaci di tanto. Gli scienziati hanno cominciato a rivolgere la loro attenzione verso questi animali solo in tempi recenti, e ogni giorno sembra se ne scopra una nuova su di loro. non ci resta che continuare a guardare e vedere come altro saranno capaci di stupirci."},
{"title": "La scienza e' fatta, facciamo gli scienziati", "text": "Nei momenti di pessimismo mi capita di immaginare il buon vecchio Savonarola con la faccia di Arnold Schwartzenegger che dice ghignando: \"I'll be back\". Cilicio, saio e rosario in primo piano su uno sfondo di libri, alambicchi e OGM che bruciano in piazza, circondati da animalisti vegan, lebbrosi, appestati e malati di malattie neurodegenerative che aspettano il miracolo Stamina come ricompensa ad aver rinunciato al raziocinio. La puzza di bruciato e' piu' forte quando leggo post come questo di Marco Cattaneo o questo di Daniela Ovadia.  Poi mi riprendo e mi racconto che l'antipatia e il sospetto nei confronti della ricerca scientifica non sono fenomeni solo italiani, la new age e' nata negli USA, quasi tutte le religioni sono antievoluzioniste, in UK il principe Carlo fa costruire ospedali omeopatici con fondi pubblici, ma mal comune fa mezzo autodafe', e torno a deprimermi. Non so davvero se sia colpa di qualcuno, se gli scienziati siano stati incapaci di comunicare e ispirare, o se sia una normale svolta dei tempi, una crisi mistica da inizio millennio che si ripete con ciclicita' impressionante, per la terza volta da quando scriviamo la storia. Non so neanche se il rogo dei libri e il ghigno di Savonarola siano evitabili. La situazione e' seria, ma per fortuna ancora non disperata.  Qualcuno che ha voglia di fare, parlare e scrivere di scienza e' rimasto, cosi' come chi ha voglia di saperne di piu'. Per tutti i volontari di queste Termopili della conoscenza, forse -e sottolineo forse- c'e' addirittura un nuovo baluardo sotto cui riunirsi. \"In hoc signo vinces\", ho sognato, ma non era una croce, bensi' un museo della Scienza. Un posto dove la gente normale dovrebbe essere invitata a capire e riflettere, discutere e pensare al mondo che la circonda, e dove i ricercatori possano trovare un punto di riferimento per farsi coraggio e andare avanti. Solo, non so ancora se questo e' solo un sogno perche' la battaglia di Ponte Milvio non e' ancora avvenuta. Comincera' sabato 27 Luglio 2013 con l'inaugurazione del nuovo Museo della Scienza di Trento, uno sforzo enorme sia dal punto di vista dell'investimento di risorse sia dal punto di vista dell'allestimento e delle aspettative, soprattutto dopo il rogo doloso del Museo della Scienza di Napoli . Ho avuto la fortuna di essere invitata all'inaugurazione, e potro' vedere con i miei occhi se davanti a me si stagliera' un baluardo della conoscenza o una speculazione edilizia. Il museo e' costato cifre pazzesche per gli standard italiani. Quello che io vorrei e' che una Provincia illuminata che riesce a raccogliere simili cifre e le investe in una struttura museale, quindi un mezzo didattico-educativo e di memoria storica della cultura scientifica, ottima cosa, continui a investire danaro per la scienza anche in futuro, magari anche per la ricerca e la salvaguardia dell'ambiente. Quello che vorrei e' che il pubblico che visitera' il museo ne esca con la rafforzata convinzione che la scienza non e' un'opinione che puo' essere cambiata dalla politica, dalla tv o dalla stampa. Che l'evoluzione non e' un'ipotesi, ma un fatto come la gravita' o il tramonto del sole. Che la biodiversita' e' un bene inalienabile e che bisogna fare di tutto per non distruggerla. Che i cambiamenti climatici non sono una favola della buonanotte messa in giro da perfide multinazionali, scienziati drogati o ingenui di passaggio ma un fatto reale con cui fare i conti. Che i terremoti non sono prevedibili da agenzie di scommesse. Vorrei che portasse i visitatori ad aprire gli occhi su com'e' fatto e come funziona tanto il mondo che ci circonda quanto la scienza in se' sotto tutti i suoi aspetti,  un processo lento, metodico, ripetibile e falsificabile dalle teorie che verranno, perche' il dubbio deve essere sempre il primo motore immobile. Vorrei anche che non diventi un orticello privato a dimensione regionale ma che si ponga come uno standard italiano da seguire, e che diventi un centro di cooperazione internazionale, ma soprattutto nazionale: visto che una realta' del genere e' semplicemente impensabile in molte zone d'Italia, la collaborazione non puo' che essere di beneficio per l'insostenibile leggerezza della raffazzonata comunita' scientifica italiana. Vorrei ad esempio che diventi un aggregatore per aiutare gli scienziati ad avere una voce quando i parlamentari fanno scempio della conoscenza in nome dell'emotivita' irrazionale. Vorrei infine che possa diventare un tramite tra chi fa ricerca e chi non si occupa di scienza, o addirittura e' scettico o diffidente nei confronti della medesima e pensa che gli OGM ci uccideranno nel sonno, che i vaccini fanno diventare gay, che le medicine fanno male e bisogna curarsi col reiki e che la biodiversita' e' una buona cosa, ma solo sino a quando non la si ritrova nell'insalata o sotto il divano. Vedere e toccare con mano potrebbe rivelarsi una rivelazione sulla via di Damasco o almeno su quella di Bolzano, per queste persone.  Non so ancora ovviamente cosa trovero', e come si sviluppera' il museo, ma sono molto curiosa. Parto con un intero bagaglio di speranze, ma anche con dei timori personali, e spero di sbagliarmi. Uno di questi timori e' che si dia troppo spazio all'architettura e troppo poco alla scienza. L'edificio e' indubbiamente costruito da un Architetto Famoso, ma quello che a me veramente importa e' cosa c'e' dentro, come e' stato allestito il contenuto e che messaggio riceveranno i visitatori. Se i contenuti sono funzione dell'involucro o viceversa e' un punto cruciale per capire cosa succedera' a Ponte Milvio. Se i turisti giapponesi fotograferanno l'edificio o i dinosauri dentro l'edificio e' il nodo su cui si dipanera' la matassa negli anni a venire. D'altro canto, se il nome dell'Architetto Famoso servira' ad attirare curiosi che altrimenti non si sarebbero mai avvicinati a un museo delle scienze, allora sara' stata la scelta giusta. Ho visto qualche foto di dinosauri e ornitorinchi e non vedo l'ora di giocare con una stampante in 3D ma, sebbene notevoli di per se', non mi hanno detto molto sulle mie grandi aspettative o sui miei timori. Com'e' sempre doveroso per la scienza e' necessario andare, vedere, toccare e misurare. Sospendo quindi giudizio e aspettative e vi rimando alla prossima settimana, sperando di non incontrare Savonarola in aereo. Sono quasi certa' pero' che tornero' con un sacco di spunti per scrivere questo blog. Stay tuned."},
{"title": "Il sogno della balena volante (MUSE - the day after)", "text": "Sono appena tornata dal lungo week end dell'inaugurazione del MUSE, il museo della scienza di Trento, e ho visto cose che voi umani non potreste neanche immaginare. Ho visto diecimila persone (ma c'e' chi dice 30.000) correre da tutta Italia e dall'estero per partecipare all'inaugurazione di un museo scientifico. Ho visto famiglie con bambini in paziente attesa per tre ore sotto il sole o con 40 gradi notturni per entrare e vedere cosa c'e' nel museo. Ho visto le suddette famiglie rifiutarsi poi di uscire dal museo nonostante i continui accorati appelli dell'organizzazione, che vedeva la fila continuare a crescere. Ho visto curiosi, turisti, trentini scettici, giornalisti, scienziati, fotografi partecipare alla festa tanto dentro il museo quanto fuori, dove c'era il palco con i concerti e gli interventi scientifici e non. Ho visto gente che si azzuffava e litigava per potere entrare in un museo. Ho visto 5000 persone rinchiuse in poco spazio, sotto la cappa di un caldo torrido e senz'acqua, non andare via ma rimanere ostinatamente e pazientemente, e non per una rock-star, ma per un museo. In coda per entrare al MUSE Se non l'avessi visto con i miei occhi non ci avrei creduto. Se non l'avessi visto con altri testimoni avrei pensato che si trattava di un mio sogno ad occhi aperti, un sogno in cui la gente accorre in massa per vedere cose come lo scheletro di una balena, una balena volante sospesa da cavi d'acciaio. E allora mi chiedo: cosa abbiamo sbagliato, tutti questi anni? Il MUSE ha dato la sua prima, grande lezione a chiunque si occupi di divulgazione scientifica: si-puo'-fare, e basta lamentarsi. Non e' vero quindi che in Italia non c'e' interesse per la scienza, che siamo un popolo di santi, poeti e omeopati, che ai piu' giovani interessano solo i telefonini e i cantanti rock. Come sempre la comunicazione e' a due vie, e se la gente scappa via terrorizzata dal metodo scientifico e' probabilmente perche' chi doveva trasmettere entusiasmo ha invece creato una ingiustificata diffidenza. Il giorno dopo il trionfo del MUSE e' anche il giorno per noialtri per cominciare a chiederci dove abbiamo sbagliato nella comunicazione. La balena volante Certo, il MUSE non e' perfetto, ci sono cose che lasciano perplessi come la struttura a vetri contro cui gli uccelli potrebbero andare a impattare. C'e' ad esempio questa bellissima TED talk in proposito, in cui il direttore del museo di Storia Naturale di Amsterdam spiega come, grazie alla struttura a vetri del suo museo e ai conseguenti impatti, ha vinto il premio IgNobel scoprendo il primo caso di necrofilia omosessuale tra anatre; sottotitolato in italiano. C'e' un certo senso di disorientamento nel visitatore che non sa se prima deve scendere a vedere i dinosauri o salire a vedere i ghiacciai, e non sa qual e' l'ingresso sud dal quale gli si chiede di uscire. Magari ci sono anche pochi bagni, se si aspettano tanti visitatori, non dico di no,  gli spiegoni dei cartelli sono poco leggibili e senza una visita guidata del gentilissimo staff alcune cose sono poco chiare, tipo cosa ci fanno due statue africane tra una scatola di preservativi e un braccio robotico. Ed e' anche vero che e' costato parecchio. Dopo aver visto l'entusiasmo della cerimonia inaugurale, pero', mi sono sembrati soldi ampiamente ben spesi. Quanto costa la mancanza di una cultura scientifica all'Italia? Sicuramente molto di piu' del MUSE in termini di mancati brevetti, immagine internazionale, soldi spesi male, fughe di cervelli etc. Il resto mi sembrano problemi risolvibili (ci sono tende che coprono i vetri, ad esempio, se proprio la necrofilia omosessuale ornitologica non interessa). A cosa e' dovuto quindi il miracolo del MUSE nell'attirare curiosi di scienze in una citta' altrimenti nota all'estero solo per un concilio ecumenico avvenuto nel XVI secolo? Io penso che diversi siano stati i fattori che hanno contribuito al successo, al di la' della facilitazione dell'essere provincia autonoma e quindi potersi slegare da certe logiche che ingessano altri musei italiani. Innanzi tutto, la sapiente campagna di stampa. La macchina propagandistica del MUSE e' stata eccezionale, ha cominciato a solleticare interesse e curiosita' con mesi di anticipo a livello sia locale che nazionale. Certo, considerando l'importanza dell'evento i media avrebbero potuto anche far meglio, qualche diretta, qualche prima pagina sui quotidiani nazionali, ma  i fatti hanno dimostrato chiaramente che l'informazione e' stata capillare e abbastanza imponente da destare tanto interesse che neanche Bruce Springsteen ci riesce. Quello della diffusione delle informazioni con tutti i media disponibili e' uno strumento basilare che chi si occupa di ricerca e di divulgazione sceintifica dovrebbe forse imparare a usare un po' meglio. Chi sa ad esempio che proprio al MUSE ci sara' la riunione degli evoluzionisti italiani a fine agosto? O che gli esperti di piccoli mammiferi si incontreranno a ottobre a Ercolano? Sono notizie che girano solo tra gli addetti ai lavori e spesso sono custodite meglio del terzo segreto di Fatima:  se sei fuori dal \"giro\" semplicemente non lo sai, e anche se lo sai non ti va di andare perche' se non sei nel \"giro\" ti senti imbarazzato e tagliato fuori. Questo contribuisce ad aumentare il divario tra chi fa ricerca in un certo settore e il resto del mondo. La capacita' di parlare con la gente, insieme al suo carisma mediatico erano ad esempio pregi rari di Margherita Hack, ma dopo di lei non vedo molti che abbiano raccolto questa eredita', ben percepita invece dalla direzione del MUSE. In secondo luogo c'e' stata la scelta strategica di Renzo Piano da parte dell'amministrazione locale. Nel post precedente avevo espresso qualche timore a riguardo, temendo che i muri (i vetri, pardon) contassero di piu' dei contenuti. Vedere pero' che la gente doveva essere cacciata via per andarsene mi ha tranquillizzata in proposito: la serra tropicale ad esempio, con le piante, la cascata e la gigantesca tartaruga, incuriosiva molto piu' dentro che fuori. Al contrario, il grosso nome ha attratto curiosi anche tra coloro che di solito non visitano i musei delle scienze. Dopotutto, la scienza non e' cultura ma l'architettura si, e una volta entrati si e' in trappola, non ci si puo' esimere dal guardare l'ittiosauro, la ricostruzione in dimensioni naturali dell'uomo di Neanderthal o il bue sospeso (che non e' una nuova specie di bovide, e' un bue su una piattaforma trasparente che sembra essere passato di li' per caso). Altra lezione quindi: se vuoi avere la fila fuori, occorre un grosso testimonial bravo di suo con le public relations, uno pero' la cui disciplina si scrive sul quaderno a righe e non sul quaderno a quadretti. Serra tropicale La terza lezione, forse la piu' importante, e' pero' il linguaggio adottato dal MUSE e il messaggio che intende dare. In Italia ci sono meravigliosi musei di storia Naturale, solo quello di Torino ospita 10.000.000 (dieci milioni!) di reperti, cosi' come quelli di Genova e di Milano. Solo, parlano un linguaggio che intimorisce un po', lunghe file di animali che ti occhieggiano da dietro vetrine o da diorami che spiegano la biodiversita', l'ecologia e l'evoluzione. Al MUSE il messaggio e' semplificato, i fili conduttori sono piu' tenui e il pubblico puo' toccare i reperti, come il lupo che si incrocia in un corridoio o l'orso che sta li' coperto di bambini che lo abbracciano come se fosse un pelouche. Cio' e' molto male per il reperto tassidermizzato, ma molto bene per abbattere le barriere, io per prima non ho saputo resistere all'idea di accarezzare l'orso. Fondamentalmente, dei Tweet di scienza, messaggi brevi, come l'ecosistema di un acquario, o la similitudine tra tecnologie d'avanguardia e adattamenti animali, in uno spazio grande come una cattedrale per celebrarli. A fronte di risposte semplici, le domande affrontate sono complesse, come da dove veniamo, dove andiamo e cosa facciamo per andare lungo la nostra strada. Dato che le chiavi di lettura a queste domande sono molteplici, ci si puo' fermare al MUSE o  continuare a investigare, magari visitando altri musei o cominciando a leggere. Dinosauro piumato a caccia di bambini Adesso tocca solo incrociare le dita e sperare per il Museo di Trento e per la cultura scientifica italiana che la curiosita' di questo week end possa trasformarsi, nel tempo, in qualcosa di solido e duraturo."},
{"title": "La devoluzione della scimmia", "text": "Ultimamente mi e' capitato un piccolo incidente personale, una di quelle cose che quando accadono richiedono che io mi fermi, ci rifletta su e cerchi di darmi delle spiegazioni. Il piccolo incidente e' stato semplicemente una lite su un social network (Facebook), nulla di grave, se non fosse che di solito odio litigare e trovo inquietante che mi sia lasciata trascinare mio malgrado. Mentre io ero impegnata a discutere col mio personale assortimento di troll delle montagne, intorno a me succedevano delle cose. Succedeva ad esempio che Caroline Criado-Perez riceveva migliaia di Tweet che la minacciavano di stupro e morte brutale, semplicemente per aver proposto di avere una donna (Jane Austen) sulle banconote da 10 sterline. Quando la parlamentare Stella Creasy e' intervenuta in sua difesa, ha ricevuto a sua volta la sua buona dose di Tweet di minacce di stupro. Hanna Smith e' invece la quarta adolescente che si suicida per essere stata bullata da troll sul sito Ask. fm. La precendente vittima, Jessica Laney, riceveva, oltre a insulti, tonnellate di messaggi che le chiedevano com'e' che non si fosse ancora suicidata. Al confronto i piccoli abusi che ho subito io (contraccambiando in certi casi, lo ammetto, perche' non sono un'adolescente dal temperamento fragile e ho reagito) sono giochi da asilo nido. Io mi ero limitata a sollevare dubbi sulla utilita' di alcune forme di sperimentazione animale e ho ricevuto in cambio un mobbing che non mi sarei mai aspettata, ma certamente non minacce. Mi sono imbattuta in vita mia in un solo troll di quelli professionisti, che ha richiesto denuncia, e solo di striscio perche' non ce l'aveva direttamente con me, e ciononostante i messaggi che mi lasciava sul filtro del blog erano cosi' carichi di odio da rimanere senza parole. Dato che questi incidenti diventano sempre piu' frequenti, i proverbiali fiumi di inchiostro e terabyte sulle spiegazioni sociali del fenomeno stanno cominciando ad avere la portata del Rio delle Amazzoni, potete leggere dei buoni esempi qui e qui. Le spiegazioni date e l'analisi del fenomeno sono indubbiamente molto convincenti, ma nessuno considera il fenomeno per quello che siamo: scimmie, in un ambiente completamente diverso da quello che i nostri geni, che si evolvono lentamente, si aspetterebbero. Uno dei primi gorilla maschi acquisiti dallo zoo di Londra era nato libero, bracconato, comprato da un circo, salvato dal circo ed era arrivato allo zoo in quanto chiaramente non piu' liberabile. Conservava pero' delle caratteristiche da grande antropomorfa nata libera: l'interpretazione dei segnali non verbali. Nonostante ci fossero cartelli dappertutto che invitavano i visitatori a non guardare i gorilla negli occhi, gli Homo sapiens non riuscivano a non fissare il loro quasi-simile, sentendosi superiori, sicuri e protetti da uno spesso vetro antiproiettile. Il silverback chiaramente reagiva a quegli sguardi, che per lui erano  segnali di aggressivita' e tentativi di dominanza sociale, e si lanciava a corpo morto sul vetro. Il gorilla aveva ragione: il motivo per cui i visitatori lo fissavano era dominanza sociale \"Maria, guarda quanto e' brutto, assomiglia ai vucumpra' che vivono vicino a casa\". Se Maria e il suo accompagnatore venissero catapultati nella jungla davanti a un silverback arrabbiato che sta per caricarli sono convinta che, istintivamente, non lo fisserebbero negli occhi.ngm.nationalgeographic.com Noi scimmioni Homo sp. ci siamo evoluti, nell'ultimo paio di milioni di anni, in condizioni da cui non si puo' prescindere: piccoli gruppi di individui, una cinquantina al piu', interconnessi con una manciata di altri gruppi per gli scambi genetici. Tutti gli altri Homo erano se maschi nemici, se femmine prede. All'interno del gruppo c'erano convenzioni rigidissime che garantivano la serena convivenza. C'erano prove di iniziazione per selezionare i maschi il cui patrimonio genetico valeva la pena di conservare. I maschi erano genericamente dominanti sulle femmine, ma con varie sfumature dal patriarcato al matriarcato. I due sessi avevano una gerarchia al loro interno, che veniva mantenuta con lo status sociale e fatta rispettare con una serie di comunicazioni non verbali codificate sia geneticamente che culturalmente. A differenza di tutte le altre scimmie, ad esempio, per noi mostrare i denti e' istintivo (lo fanno anche i neonati) e comunica amicizia o sottomissione anziche' aggressivita'. Sostenere lo sguardo di un altro individuo indica aggressivita'. Il gioco che fanno i bambini di guardarsi negli occhi per poi scoppiare a ridere credo serva a scaricare la tensione derivante dal sostenere a lungo lo sguardo di un proprio simile. Poi ci sono un'infinita' di sguardi, gesti, ammiccamenti, movimenti della bocca o del corpo, tutti minuscoli segnali con cui segnaliamo il nostro umore, il nostro rango, e spesso le nostre intenzioni reali. Queste sono comunicazioni basilari per tutte le specie sociali, dai lupi ai rattotalpa nudi, sebbene con codifiche diverse, e prescindono da qualunque linguaggio. Poi, un giorno, arrivo' l'agricoltura e cominciammo ad ammassarci. Le tensioni sociali derivanti dalla maggiore densita' furono sviate dalla suddivisione dei ruoli, che amplificava e modulava le gerarchie, ma ovviamente i segnali non verbali, la base della convivenza degli animali sociali, rimanevano, anche se vi si sovrapponevano comunicazioni di altro tipo come quelle scritte. Infine, un altro giorno, piu' o meno la settimana dopo l'agricoltura, evolutivamente parlando, e' arrivato internet. Il piccolo gruppo sociale di una cinquantina di individui tutti piu' o meno imparentati si e' nel frattempo sfaldato. Ora i primi cugini sono persone che, nella vita adulta, si incontrano forse una volta l'anno, i secondi cugini sono spesso dei perfetti sconosciuti. Viviamo in nuclei familiari piccolissimi circondati da nuclei altrettanto piccoli di estranei, tecnicamente dei nemici, per il cacciatore-raccoglitore che e' in noi: i vicini non ci servono neanche per lo scambio genico, nella maggior parte dei casi. I nostri amici vivono spesso distanti da noi, almeno non sufficientemente vicini da incontrarli tutti i giorni, e cosi'  la nostra socialita' reale si riassume tra il piccolo nucleo monofamiliare e i colleghi di lavoro, che non sempre e' possibile identificare come amici, dato che sono dei competitori o in generale altri estranei, per il cacciatore-raccoglitore, salvo l'occasionale scambio genico ai party di Natale. Che fare allora, in questa situazione malsana, per soddisfare il nostro bisogno di sentirci circondati da conspecifici? Come recuperare la  socialita' che e' stata la base, il veicolo e il fuoco sacro dell'evoluzione del nostro cervello ipertrofico? Anziche' prendere a colpi d'ascia il vicino, per fortuna oggi c'e' Internet. Le comunicazioni a distanza sono diventate,  dall'essere l'eccezione, quasi la norma.  I punti di aggregazione sono molteplici e in continua evoluzione, partedo da Fidonet, a Usenet, alle chatroom, ai Forum, poi i blog, Second Life, Facebook, Twitter, Skype, i giochi online, un elenco sicuramente incompleto. Su tutte queste piattaforme si incontrano estranei, si formano gruppi, e si riabbozza a volte una struttura sociale semplificata. Alcune persone per ruolo o personalita' saranno considerati leader, ma spesso si finisce  per fare a pettate come in un lek per definire uno status sociale virtuale. Un lek, per chi non e' addetto ai lavori, e' un raggruppamento di maschi di specie poligame che si riuniscono per sfidarsi in esibizioni competitive che possano attirare le femmine, che di solito assistono alle competizioni per stabilire chi sia il maschio con i geni migliori per l'accoppiamento, di solito il maschio alfa. Il lek e' il posto dove i maschi di pavone fanno la ruota, i cervi si prendono a cornate, e gli utenti dei social networks si esibiscono o si aggrediscono. Quando frequentavo Usenet,  se qualcuno faceva una domanda spesso si faceva a gara a chi forniva la risposta piu' esauriente, per mostrare, nel lek virtuale, quanto eri bravo/organizzato/colto/fantasioso etc. Non per attirare partner riproduttivi, viste le distanze, ma perche' questo in qualche modo serviva ai lurker ai lati del lek per stabilire i ranghi e le gerarchie sociali. Per una specie sociale guadagnare status davanti ai conspecifici e' un bisogno istintivo. Tutto il sistema ha pero' una grave falla. In questo mondo virtuale fatto di caratteri letti e tasti battuti per scrivere, non c'e' spazio per i segnali non verbali, per gli sguardi, per le posture e (sfortunatamente), anche per mostrare i denti o per una sana dose di scappellotti a chi se li meriterebbe per non essere stato al suo posto gerarchico. Certo, abbiamo inventato gli emoticon, ma l'impatto emotivo di questo:  e' del tutto irrilevante, per il nostro ippocampo (una delle sedi del cervello che elaborano le emozioni), rispetto a questo:   La mancanza di comunicazione non verbale, di tattilita', di grooming (mataforico, spero che l'utente medio di Twitter non abbia le pulci), e' cosi' rilevante, che a volte il mondo dall'altro lato del monitor ci sembra un po' fairyland, un luogo solo nella nostra testa, dove quello che accade e viene detto non e' realmente reale. In fairyland, gli altri utenti non sono persone, sono nicknames, fantasmi virtuali, e neanche noi in fondo siamo noi, perche' il nostro io e' nascosto da un'altra parte, e le nostre penne di tacchino travestito da pavone sono nascoste da un nickname. In Fairyland non esistono emozioni, se non quelle veicolate da un emoticon,  e non esiste il dolore altrui, e neanche il nostro, quello della fraccata di mazzate che riceveremmo meritatamente se fossimo in un piccolo gruppo sociale e avessimo appena dato della baldracca alla cugina di un esponente qualsiasi del gruppo. Questo mondo di sogno e' il Nirvana del cacciatore-raccoglitore che e' nei nostri geni, quello che si e' evoluto per vivere con 50 parenti e cercare di non essere ucciso da una belva o da un nemico grazie alla coesione e al rispetto delle regole del gruppo. In Fairyland possiamo interagire col prossimo senza che ci venga richiesta alcuna prova di iniziazione, alcuna abilita', alcuna forma di rispetto. Le regole sono poche o nulle, le punizioni per chi le infrange quasi inesistenti. Possiamo aggirarci tra i gruppi dei \"nemici\" come guerrieri-ombra e colpire qua e la' con le uniche armi consentite in fairyland, le parole, o possiamo attaccare come berserker a viso aperto (quello del nickname), o magari possiamo aggregarci con altri e divertirci a colpire una vittima che ci sta antipatica, giusto per guadagnare status all'interno del gruppo con cui stiamo interagendo. Non si muore in Fairyland, non e' la vita reale, e' un gioco, al massimo si viene espulsi. Se co' accade, come in un gioco di ruolo, ci si rifa' il personaggio e ri ricomincia a giocare. Tanto, non e' reale, e le altre persone non sono reali, e neanche la loro morte e' reale. Il sogno di qualunque Neanderthal che pero', a differenza nostra, si sarebbe prima o poi risvegliato. In questo contesto si capisce come l'aggressivita' sociale aumenti vertiginosamente. Non abbiamo bisogno di nessuno di quei fantasmi virtuali per sopravvivere, in fondo, stanno li' solo per darci l'illusione di non essere soli. Una volta ho incontrato di persona un troll fastidioso di usenet. Di persona era gentile e affabile, quasi simpatico, nulla che lasciasse trapelare il personaggio che giocava sul web, aggressivo, incoerente, presuntuoso, provocatorio e arrogante. Il mio rapporto con la realta' era evidentemente diverso dal suo. Quando lo affrontai chiedendogli com'e' che fosse cosi' gentile di persona e cosi' odioso sul forum, rispose candido che la conversazione che stavamo avendo era vita reale, quella sul forum no, quindi ci si poteva permettere delle licenze. L'idea che qualcuno si potesse risentire dal ricevere epiteti ingrati non lo sfiorava, il suo cervello non era chiaramente wired per avere il grado di astrazione necessario. Poi ci sono le persone come me, ma peggio. Io tendo ad essere, di persona, una timida introversa che ha imparato con anni e anni di esperienza a controllarsi e a socializzare, piu' o meno. Sul web ovviamente sono molto piu' sciolta e disinvolta, non ho tutti quegli occhi puntati addosso, non ho persone davanti a me che mi intimidiscono con la presenza fisica e riesco a mostrare meglio (un po' troppo, spesso) il mio caratteraccio. Credo di essere in buona compagnia in questo, molti usano il web, la protezione che offre dalla presenza fisica altrui e la protezione dovuta all'anonimato, per dire cose che non avrebbero mai il coraggio di dire di persona. Qualcuno ci marcia, e usa il web per una scalata di status sociale virtuale e in alcuni casi anche reale. I commentatori di un frequentatissimo blog scritto da un ex-comico famoso per i suoi toni accesi penso facciano proprio questo. Di persona non ho dubbi che siano, molti di loro, persone accettabili. Sul blog del loro leader scrivono invece commenti di una ferocia di cui sono certa non sarebbero mai capaci di persona, in presenza di occhi estranei puntati addosso.Tanto, non c'e' feedback. Non vedi se dall'altro lato la persona ti sta guardando cosi'  o magari cosi'  quindi non ci si riesce a regolare, frenare e controllare in base alle reazioni altrui, che diventano irrilevanti. Lo scopo e' solo guadagnare status sociale nel gruppo, in un lek in cui vince chi si mostra piu' intollerante, a imitazione dell'individuo alfa del gruppo.  Salvo poi andare in parlamento e diventare tutti scolaretti e agnellini, davanti alle telecamere, quando basta magari lo sguardo del cameraman e del giornalista per metterci in soggezione.  Questi meccanismi di destrutturazione sociale non sembrano risentire del background degli utenti. Non del background socio culturale, sicuramente. Dietro la tastiera scienziati e new age, politici e lumpen sembrano comportarsi in modo indipendente dalla loro componente culturale. Ci sara' sempre quello pronto ad attaccare e offendere un interlocutore semplicemente perche' puo' farlo (le querele per un insulto ricevuto su facebook o twitter, mi risulta, tendono verso un asintoto negativo), o perche' pensa in questo modo di poter guadagnare status sociale davanti al suo gruppo, reale o virtuale che sia. La sovrapposizione culturale, nata ieri in tempi evolutivi, poco puo' contro cose molto piu' radicate nei nostri geni di scimmione come il gruppo, lo status, e soprattutto una comunicazione surreale privata dei segnali non verbali che dicono: \"sto dicendo A, ma penso B, e per di piu' ho paura che C venga qui e mi picchi\". L'unica parte di cio' che e' possibile cogliere dalla tastiera e' A. Concludendo, mi ricorda un po' la storia dei tasmaniani che, rimasti isolati e passando attraverso dei colli di bottiglia, persero complessita' culturale e sociale, perdendo l'uso del fuoco, delle armi, della navigazione e degli strumenti musicali. La societa' dei social networks e' semplificata, e perde, per cause di forza maggiore dovute al mezzo, il feedback dovuto al linguaggio non-verbale, alla condivisione delle emozioni e all'imposizione fisica, che crea  gerarchie.  In questa societa' etologicamente semplificata, alcuni perdono il renso della realta', e non interagiscono come fanno quando si trovano fisicamente in prossimita' di un gruppo di conspecifici. Il risultato, e' un po' un tornare indietro, per cui in questa famosa immagine mi son presa la liberta' di aggiungere un elemento.  So che alcuni riterranno questa analisi semplicistica e, soprattutto, riduzionista, perche' minimizza il substrato culturale a favore di schemi genetici predeterminati. Questo e' pero' il mio modo di vedere il mondo. Commenti e opinioni sono benvenuti, ma con una considerazione: dall'altro lato dello schermo, rispetto a voi, c'e' un altro primate, di cattivo carattere e dotato di un paio di occhi che vi osservano. "},
{"title": "I pesci d'Europa", "text": "La vita in Europa e' molto varia e complessa. Sfortunatamente non se ne sa molto, per via della incomprensibile stranezza degli Europei e dell'inaccessibilita' degli ecosistemi. La sesta luna di Giove infatti, poco piu' piccola nella nostra Luna, e' completamente ricoperta da uno strato di ghiaccio spesso molti chilometri. Tra il ghiaccio e la superficie, l'Oceano. E' in questo mare salato che la vita si e' evoluta, esattamente come sulla Terra, nella sua infinita complessita' di forme e colori, protetta dai raggi cosmici e dalle radiazioni ionizzanti gioviane da circa 20 km di ghiaccio e da una esile atmosfera di ossigeno.  Europa. Dall'esterno verso l'interno: Il ghiaccio, l'Oceano, il mantello, il nucleo E' buio l'Oceano di Europa. I raggi solari non vi arrivano, mai, schermati dai molti chilometri di ghiaccio, salvo quando i movimenti tellurici sottostanti causano fratture nello strato gelato. Buio, e isolato, e misterioso, ma non freddo, questo oceano. Le immense forze di marea causate dall'attrazione di Giove distorcono l'intero pianeta a intervalli ritmici di 21 ore circa, quattro volte durante la sua rivoluzione intorno a Giove di tre giorni e mezzo, producendo in cio' piu' calore di quel che la nostra Terra ricava dagli isotopi del nucleo. Questo causa movimenti tettonici, faglie, vulcani sottomarini e  fumarole che a loro volta producono calore, energia, gas e minerali, che si accumulano sotto la coperta di ghiaccio. E' salato l'Oceano di Europa, e ricco di ossigeno. I vulcani arricchiscono l'acqua di minerali e sali, ma l'ossigeno non e' prodotto dalla fotosintesi, come sulla Terra.  Deriva dalla tenue atmosfera del satellite, a sua volta prodotta dalla ionizzazione del ghiaccio in ossigeno, che rimane, e in idrogeno, che si disperde.  C'e' ancora dibattito sullo spessore della crosta di ghiaccio di europa. Fonte dell'immagine Ed e' cosi' che abbiamo un mare buio, caldo (relativamente), salato e ricco tanto di ossigeno quanto di altri gas come metano, anidride carbonica, ammoniaca e idrogeno solforato,  una miscela perfetta per l'inizio della vita,  in condizioni simili a quelle terrestri e  in tempi geologici simili. Per convergenze evolutive, anche su Europa le molecole biologiche si aggregarono prima in coacervi e poi in cellule semplici simili a procarioti, i Paracarioti. Queste cellule pero' usavano per lo piu'  altri composti chimici piuttosto che  l'ossigeno per la respirazione, dal metano all'acido solfidrico passando per l'ammoniaca, il ferro, il cromo e anche per il  gas piu' velenoso di tutti, il piu' fortemente ossidante, l'ossigeno. Come la nostra, anche la loro biochimica si basa sul carbonio e quelli che non possono estrarre questo elemento dall'anidride carbonica, dagli idrocarburi o dai carbonati per utilizzarlo in proprio (autotrofi), sono costretti a predarlo da altri organismi viventi (eterotrofi). La respirazione, vorrei ricordare, serve a produrre energia, il mangiare a procurarsi carbonio e altri elementi con cui costruire l'impalcatura del corpo, quindi i due processi sono per lo piu' indipendenti. Sulla Terra esistono tre grandi gruppi di organismi, i procarioti, cioe' i batteri con cui tutti siamo familiari, dallo yogurt alla peste bubbonica, gli archebatteri, un gruppo di microbi simili ai batteri ma che riescono a sfruttare nicchie negate ai batteri normali, come le pozze salate o le pendici dei vulcani, e gli eucarioti, di cui noi facciamo parte, composti da cellule grandi che sfruttano dei batteri simbionti, i mitocondri, per produrre energia (respirare) usando l'ossigeno come accettore finale di elettroni e lo zucchero come donatore. Alcuni eucarioti riescono anche a fissare il  carbonio in composti organici (mangiare) usando un altro gruppo di batteri simbionti (cloroplasti), che producono molecole organiche a partire dalla CO2. Tutti gli animali, piante, funghi e organismi unicellulari, sulla Terra, sono eucarioti.  Immagine da qui Su Europa, d'altro canto, le cose andarono diversamente. I Paracarioti erano un po' piu' grandi e un po' piu' complessi dei nostri batteri terrestri. Se mai ci furono forme piu' semplici si devono essere estinte all'alba della vita. Come i batteri e gli archebatteri terrestri, anche i Paracarioti mostravano attitudine a respirare e mangiare di tutto pur di procurarsi energia e carbonio, essendo in questo molto piu' versatili degli eucarioti e tendenzialmente affini, come strategie evolutive, ai nostri archebatteri. Nel tempo, alcuni batteri aumentarono ulteriormente la loro complessita' interna, si aggregarono e, infine, si differenziarono in tessuti all'interno dello stesso organismo creando i Metaparazoa. Come conseguenza del vincolo evolutivo ereditato, ciascun gruppo di metaparazoo continua il tipo di respirazione e nutrizione degli antenati unicellulari, salvo quelli che hanno incorporato paracarioti simbionti, il che gli consente di respirare usando diverse sostanze come accettori finale di elettroni: per dire, alcuni respirano tanto ioni ferrosi quanto cobalto, o uranio, invece del nostro ossigeno. Non tutti i paracarioti ovviamente hanno evoluto forme pluricellulari anzi, come e' accaduto anche sulla Terra, la semplicita' premia e i paracarioti semplici rimangono il 70% delle specie conosciute su Europa. A noi pero' piacciono gli organismi che possiamo vedere, anzi, piu' sono grossi, brutti e/o cattivi e piu' ci piacciono, per cui provero' ora a descrivere alcune specie \"ombrello\", quelle piu' caratteristiche del loro ecosistema, esattamente come se degli alieni venissero sulla terra e, provando a descriverne la vita, sceglierebbero magari le sardine, le tigri, i lombrichi, i curculionidi, specie chiave per gli ecosistemi, insomma (forse addirittura sceglierebbero la nostra specie, non fosse altro che per molestia, stranezza e diffusione). La luce del sole non arriva nel mare di Europa, e neanche il suo calore. Questo non vuol dire che l'Oceano sia freddo, come si e' visto, e non vuol dire neanche che sia buio. I vulcani e le fumarole hanno fornito le condizioni adatte perche' le molecole complesse si aggregassero in organismi, tanto su Europa quanto, probabilmente, sulla Terra. Di conseguenza, l'energia e il cibo dell'Oceano, e anche quel po' di luce presente, provengono dal basso, dal mantello e dai vulcani, e non dall'alto come sulla terra. Questo ha causato un capovolgimento tanto degli ecosistemi quanto delle nostre conoscenze sull'adattabilita' degli organismi. Il fulcro della vita, il posto dove tutti vogliono vivere, non sono quindi acque poco profonde tropicali, ma le zone profonde delle faglie, delle fumarole e dei vulcani, invero assai copiose su Europa. Uno dei parametazoi piu' semplici e' Stragulum wwwi. Questa creatura ha un metabolismo chemolitoautotrofo, cioe' fissa l'anidride carbonica disciolta in acqua per formare i suoi composti base e ricava l'energia per far cio' ossidando il ferro presente nelle rocce vulcaniche (anche il nucleo di Europa e' di ferro). Cede infine gli elettroni ai solfati presenti nelle stesse rocce, che vengono convertiti in solfiti e acido solfidrico. In pratica, invece che inalare ossigeno ed emettere vapore acqueo, lo Stragulo incamera rocce vulcaniche ed emette anidride solforosa e minerali ferrosi. Quello che pero' e' importante e' che produce acido solfidrico, che e'  importante per la respirazione di altre creature. In pratica, svolge la  stessa funzione che per noi ha il plankton, o una prateria, produce un  gas (O2 per noi, H2S per loro) usato nella respirazione da altre  creature. Questa creatura la potremmo paragonare ad un'immensa ameba che ricopre con uno strato sottile, unicellulare, interi ettari di rocce, formando l'equivalente di praterie. E' un po' come la rete (da cui il nome), non c'e' un'unita' centrale, ogni \"individuo\" e' parte di questo immenso tappeto e tutti i suoi organelli sono condivisi, inclusi i singoli cromosomi, dato che non c'e' un vero e proprio nucleo separato da membrana. Come riesca a riprodursi e accrescersi, non e' ancora chiaro, ma non ci sono dubbi che ci riesca benissimo. Paraopilio eugenii Le praterie di stragulo sono ecosistemi ricchissimi di vita, dalle forme piu' semplici alle piu' complesse. Negli anfratti rocciosi vivono ad esempio esilissime creature diafane tipo Paraopilio eugenii, simili ad artropodi ma con le zampe multisegmentate, alla cui estremita' ciascuna zampa porta un occhio semplice in grado di rigenerarsi se la zampa viene tagliata. Le molteplici zampe (in numero variabile), pertanto,  hanno spesso lunghezze diverse e servono piu' per sondare il suolo circostante che per la locomozione. Cosa se ne fa Paraopilio eugenii degli occhi? In corrispondenza delle faglie e dei vulcani la lava emette luce e infrarosso. Di conseguenza, molte creature hanno evoluto organi sensori per rilevare queste frequenze elettromagnetiche in modo da orientarsi in base alla posizione delle bocche vulcaniche che, dalla superficie del mare, devono apparire come un cielo stellato capovolto. La seconda conseguenza e' che molte creature, per un motivo o per l'altro, hanno evoluto bioluminescenza, come ad esempio le prede di paraopilio, Paralimax leonii, delle creaturine dall'aria di lumache che vivono semisepolte nei detriti ma emettono luce come segnale per i conspecifici (sono coloniali), ritenendosi al sicuro tra i detriti.  Tripaeloris cattanei. Disegno (C) Marco Bianchini Chi ha detto che le vongole devono avere per forza due valve? Un altro abitante di questo ecosistema e' ad esempio il molluscoide trivalve Tripaeloris cattanei. Su Europa esistono anche creature a quattro, cinque e sei valve, se e' per questo. Sulla Terra i bivalvi hanno un vincolo evolutivo che evidentemente manca su Europa per cui, come le capsule che proteggono molti semi sulla terra, le valve di questi animali sono incernierate alla sommita' e si aprono a fiore. Ogni tanto l'equivalente di un gene ox si sbaglia, e aumentano le valve, e le specie. Tripaeloris cattanei e' in realta' una creatura piu' complessa di una semplice capasanta. Innanzi tutto, il nutrimento viene dal basso, attraverso moti convettivi che fanno risalure i nutrienti, per cui l'apertura delle valve viene condizionata da questo fattore. Quando la larva si fissa al suolo, ne nasce uno stelo centrale rigido ricoperto di una proteina che forma un tegumento rigido protettivo. All'estremita' dello stelo, come se fosse, appunto un fiore, il molluscoide usa questa proteina rigida, imbevuta di carbonato di magnesio,  per creare delle vere e proprie valve che penzolano verso il basso e racchiudono gli organi vitali (lo stelo, all'occorrenza, ricresce). L'estremita' distale del mollusco e' ricoperta di peli e strutture piumose. All'interno dei peli vivono paracarioti simbionti che respirano riducendo l'acido solfidrico emesso dal tappeto di Stragulum, mentre altri paracarioti simbionti, nelle piume, usano il calore geotermico, elevatissimo, per fare geosintesi e fissare l'anidride carbonica.  Antipodophyto avium Disegno (C) Marco Bianchini Se mai volessimo trovare un parallelo tra gli ecosistemi terrestri e quelli Europei, potremmo senz'altro affermare che anche su Europa ci sono \"foreste\", se usiamo un'accezione sufficientemente larga del termine. Parlare di \"albero\" e' in effetti usare un parallelo un po' estremo, ma ci si puo' provare per amore di semplicita'. Una delle \"piante\" piu' comuni su Europa e' l' Antipodophyto avium. Naturalmente, questo organismo e' autotrofo, si produce \"in casa\" il cibo senza bisogno di predare, e non ha bisogno di mitocondri perche' i paracarioti si fanno queste cose da soli. La fonte dell'energia per la sintesi di composti organici in questo caso ovviamente non e' il sole, ma e' analogamente una radiazione elettromagnetica, infrarossa, e quindi invisibile per noi, e non rossa come la luce catturata dai fitocromi delle nostre piante. Le radiazioni infrarosse, in questo caso, vengono emesse dalle rocce vulcaniche nere e calde sepolte sotto i detriti e per arrivarvi le \"foglie\" devono scavare verso il basso, sciogliendo con basi forti la matrice calcarea e silicea dei sedimenti, da cui ricavano anche il carbonio per la sintesi organica. Per aumentare la superficie esposta, le \"foglie\" sono appiattite e protette da un tegumento che le rende resistenti alla soda caustica secreta. Se l'Antipodophyto non dovesse riprodursi potrebbe passare la sua intera esistenza nel sottosuolo, continuando ad accrescersi verso il basso ma, ahime', ha bisogno di incontrare un partner. Questa specie e' a sessi separati, con piante + e piante - e per la riproduzione Antipodophyto ha escogitato un sistema molto interessante. Ciascuna \"pianta\" ha un asse centrale che si proietta in acqua a partire dalla parte ipogea (lo chiameremmo \"fusto\", sulla terra). Da questo asse si dipartono delle ramificazioni provviste di lenticelle per gli scambi gassosi e peli per l'assorbimento di acqua ed eventuali sali minerali non presenti nel suolo. All'estremita' di ogni ramo vi e' un corpo fruttifero, di solito tondeggiante e perfettamente chiuso, per evitare contatti indesiderati con altri organismi e con l'acqua salata. In questo corpo fruttifero, immersi in una matrice zuccherina, vi sono i gameti, + o - a seconda del sesso della pianta. Per far si che i gameti si incontrino si e' evoluta una simbiosi tra l'Antipodophyto e un altro organismo a vita libera, capace di spostarsi liberamente in acqua. Ornichthyus pollinator e' tecnicamente un incrocio tra una sardina e un colibri'. E' sicuramente un degno rappresentante degli organismi nectonici su Europa, che verrebbe a essere un pesce, ma occupa la nicchia di un colibri'. Col suo lungo becco e' infatti in grado di perforare i corpi fruttiferi di Antipodophyto avium e suggerne il nettare contenente i gameti. Per attirare l'impollinatore, i corpi fruttiferi sono bioluminescenti, facendo assumere all'Antipodophyto l'aspetto di un albero di natale capovolto. Saltando di fiore in fiore, Ornichthyus raccoglie sia gameti + che -, e anche i gameti gamma che sono una forma corrotta \"parassita\" degli altri due tipi di gameti e la fecondazione avviene nello stomaco del pesce, un posticino sicuro e tranquillo quasi come un seme. L'embrione avra' natali meno nobili di quelli che avrebbe avuto in un mammifero, ma rimane al sicuro nascosto nelle feci del suo ospite, che ha l'abitudine di defecare quando si posa al suolo, scavando una buchetta. Le correnti convettive infatti spingerebbero l'embrione verso l'alto rendendone impossibile l'attecchimento per formare una nuova pianticella.  Ornichthyus pollinator Disegno (C) Marco Bianchini Ornichthyus pollinator non e' l'unica creatura che si sposta nell'Oceano. Molte altre creature piu' o meno raccomandabili si spostano lungo le faglie, predando tutto quello che non si sposta velocemente. Alcuni usano grandi fotofori per attirare le prede, come Lucerna desiderii, uno dei predatori di Ornichthyus pollinator che ha un fotoforo che emette nell'infrarosso, una delle poche creature in grado di usare anche rame ricavato dall'acqua (oltre a solfiti) come accettore di elettroni grazie a dei batteri simbionti. Altri si basano sulla velocita', altri ancora sul veleno, alcuni inseguono la preda, altri cacciano all'agguato, alcuni nuotano liberamente, altri si nascondono sotto lo stragulo. In prossimita' delle faglie riecheggiano ovunque i richiami di queste creature, che hanno frequenze che vanno da pochi Hz a centinaia di kHz. Lucerna desiderii Disegno (C) Marco Bianchini La creatura piu' maestosa, degna di nota e impressionante di Europa e' pero' sicuramente Paracetus reversus, chiamata dagli anglosassoni upside-down whale, balena capovolta. Questa immensa creatura ha una particolarita' quasi unica: e' in grado di respirare sia ossigeno, per tempi limitati, che solfiti. Per nutrirsi, occupa una nicchia che pochi desiderano: quella della superficie a contatto col ghiaccio. All'interfaccia vivono microscopiche forme planctoniche che respirano ossigeno, paracarioti unicellulari, amebe, larve di altri organismi. Per lo piu' questi organismi usano idrocarburi leggeri che salgono a galla per procurarsi carbonio, come fanno i \"batteri mangiapetrolio\" ingegnerizzati sulla terra. Paracetus reversus. Disegno (C) Marco Bianchini Cibo a basso costo che sta li' a disposizione di chi ha i preadattamenti necessari per andare a prenderselo, nella zona dove l'ossigeno e' piu' concentrato e la pressione piu' bassa. Le upside-down whales possono rimanere alcune ore in superficie, ma poi devono scendere a respirare solfiti, poiche' solo con l'ossigeno non ce la fanno a procurarsi sufficiente energia. Per orientarsi hanno gli occhi puntati verso il basso, dove possono individuare tanto la bioluminescenza biologica che i vulcani, e chemiosensori puntati in alto per individuare gli idrocarburi. Dispongono anche sia di sensori di movimento che rilevano spostamenti d'acqua che di termosensori. Con tutti questi organi di senso, hanno bisogno di un cervello molto grande, necessario anche per coordinare la complessa socialita' di questa specie. I Paracetus svolgono un'importante funzione su Europa: molte creature bentoniche hanno bisogno di disperdere le loro larve e uova, ma se fossero catturate dalle correnti convettive rischierebbero di avvicinarsi pericolosamente all'interfaccia, lontano da tutte le sostanze respirabili. Usano allora le parabalene per incrostarvi le loro forme di resistenza, larve o uova che siano, seppellendole nello spesso strato di grasso che protegge il Paracetus. Quando la balena scendera' a respirare, in prossimita' magari di una diversa fumarola, i \"passeggeri\" si lasceranno ricadere per formare una nuova colonia. Le migrazioni periodiche dalla faccia di Europa sempre rivolta verso Giove a quella sempre in ombra aiutano in questa diffusione. Il perche' delle migrazioni delle balene capovolte non e' ben chiaro, ma potrebbe essere correlato a periodi di piu' intense emissioni da parte di Giove. Le balene capovolte non sono l'unico organismo che si nutre di plankton, su Europa. Altre creature sono riuscite ad occupare questa nicchia estema nel corso dell'evoluzione, come delle piccole creature galleggianti che occupano un po' la nicchia ecologica delle meduse, e provocano dolorose scariche elettriche per contatto, tipo Fulgur ferrarii, ma soprattutto ci sono riusciti i parartropoidi di Europa. L'idea di un esoscheletro articolato e' troppo buona per non essere sfruttata per evoluzione convergente. Sulla terra gli artropodi sono la stragrande maggioranza delle specie di animali, e non a caso, lo scheletro esterno fornisce allo stesso tempo sostegno e protezione, e le appendici multiple e articolate possono essere riadattate a una grande varieta' di usi e funzioni, per non parlare dello sviluppo delle ali. Su Europa i parartropoidi sono ovviamente tutti acquatici e, avendo bisogno delle branchie, non hanno potuto evolvere le ali, ma neanche ne avrebbero avuto bisogno, dato che l'atmosfera e' sottile e inabitabile. Ciononostante, non tutte le specie sono bentoniche. Alcune, come Martorellus patagium, sono riuscite ad occupare la nicchia estrema dell'interfaccia, riducendo gli idrocarburi per procurarsi energia e predadando i parametazoi planktonici per procurarsi carbonio. Anche il Martorellus sembra stare nuotando capovolto, ma questo e' il suo normale orientamento, con gli organi di senso rivolti in avanti o in basso, poiche' in alto non c'e' molto da percepire, tranne alcuni chilometri di ghiaccio. Martorellus sp. Disegno (C) Marco Bianchini Per aumentare la spinta di galleggiamento, oltre ad una vescica piena di idrogeno che usano anche per la propulsione in caso di necessita', contraendola rapidamente, hanno una membrana stesa tra le lunghe zampe, sei per lato. Tutti i Parartropoidi sono ciechi, avendo evoluto organi elettrici e sistemi sonar per orientarsi, piuttosto che occhi. Il sonar e' sofisticatissimo e si pensa possa discriminare cellule individuali sospese in acqua, grazie all'emissione di un enorme spettro di suoni. Le branchie, tre paia in tutto, sporgono dalle articolazioni dell'esoscheletro del torace e si possono ritrarre quando  il Martorellus usa la propulsione a idrogeno. Alcune specie di Martorellus, tuttavia, come M. hematophagus, hanno evoluto uno stile di vita parassita dei pesci e hanno perso sia gli organi elettrici che il patagio. Le due paia di zampe piu' anteriori sono sempre libere dal patagio e di solito sono usate per ghermire le  prede, o per attaccarvisi nel caso delle specie parassite, e un'altro paio di appendici cefaliche viene usato per la riproduzione. Una sacca toracica, infine, custodisce gli embrioni sino al loro rilascio rendendo Martorellus il primo gruppo noto di organismi vivipari su Europa (non si ha idea, ad esempio, di come si riproducano le balene capovolte). Abbiamo bisogno di studiare piu' diffusamente questo ecosistema per capire piu' a fondo la biochimica, il metabolismo, la fisiologia e l'anatomia di queste creature cosi' aliene per noi. L'ultima sonda inviata, \"Killed the Cat\", smise improvvisamente di raccogliere e inviare dati mentre si approssimava ad una upside-down whale. Abbiamo ad esempio bisogno di esplorare le zone delle zolle oceaniche tra le faglie per capire se c'e' vita e di che tipo in queste \"aree continentali\". Dobbiamo anche arrivare prima che le trivellazioni delle sonde russe compromettano definitivamente l'ecosistema dei laghi intessuti nel ghiaccio, di cui al momento si sa poco o nulla, salvo essere la fonte di misteriose uova vendute a prezzi elevatissimi. Europa ha pero' un costo notevole sui contribuenti e il consenso sia per le missioni esplorative sia per la salvaguardia dei suoi ecosistemi e' in calo. Speriamo che altri misteri e animali europei possano essere svelati prima che la comunita' terrestre se ne disinteressi completamente.  Questo articolo e' stato scritto per il Carnevale della  Biodiversita', settima edizione dal tema: “Ho visto cose… La biologia  dei mondi fantastici\". Per la rassegna completa di tutti i blog e post che partecipano al carnevale vai su Mahengechromis. Un ringraziamento particolare va a Marco Bianchini, che si e' masochisticamente offerto di aiutarmi per la parte grafica di questo post. DISCLAIMER. Questo post e' un esercizio di esobiologia. Posta la  correttezza delle informazioni astronomiche e geologiche, al meglio  delle mie conoscenze, la descrizione della fauna e' interamente frutto  della mia fantasia. Inoltre, le dediche ai nomi delle specie non hanno nessuna  correlazione con la descrizione fisica dell'animale, si limitano ad  essere quello che sono anche sulla terra, ovvero attestazioni di stima."},
{"title": "Il cervo, il duca e il missionario (Elaphurus davidianus)", "text": "Questa e' la storia delle alterne fortune di alcuni membri di una grande e importante famiglia e del loro viaggio verso la Terra Promessa. I comprimari della vicenda sono: Guangxu, Imperatore cinese Herbrand Russel, duca di Bedford Padre Armand David, missionario francese Robert Swinhoe, zoologo e console britannico in Cina Henri Milne-Edwards, direttore del Museo di Storia Naturale di Parigi John Reeves, ispettore della Compagnia delle Indie Boxer (quelli della rivolta, non le mutande), truppe anglo-francesi, contadini cinesi. La nobile famiglia e' naturalmente quella dei Cervidae e la storia qui raccontata e' quella del cervo di Padre David o milu, (Elaphurus davidianus). Ok, si parla di Bambi ma non scappate, le bestie non sono orrifiche ma e' una bella storia lo stesso, di quelle da raccontare. Da dove cominciare? Proviamo cosi'. I - Padre David La storia delle scienze naturali non pullula esattamente di reverendi. Immagino sia essenzialmente dovuto a quel piccolo dettaglio chiamato evoluzione, che risulta indigesto a molti prelati. In alcuni casi pero' prendere l'abito talare era l'unica possibilita' per farsi un'istruzione e magari viaggiare e vedere il mondo. Jean-Pierre Armand David nacque in un villaggio del lato francese delle Province Basche, con la passione per gli animali e per i viaggi. Pur essendo figlio del sindaco nonche' medico del villaggio, non era abbastanza ricco da andare a studiare in un'universita' prestigiosa. A 20 anni entra quindi in seminario e a 22 entra in noviziato a Parigi nella Societa' dei Preti della Missione, o Lazzaristi, una congregazione di missionari non dissimile dai gesuiti, con una regola severissima per i novizi, in modo da indottrinarli a dovere prima di mandarli sul campo a rompere le balle al prossimo, meglio se infedele. Quando pero' due anni dopo prende i voti, i suoi sogni di visitare paesi esotici vengono infranti, in quanto viene mandato a Savona al collegio Lazzarista a insegnare Scienze Naturali. A Savona pero' mette su la prima collezione museale e impara la tassidermia, ovvero a preservare le pelli degli animali, quindi e' per lui un'esperienza importante. La svolta arriva nel 1862, quando un inglese (ahehm) diventa direttore del Museo di Storia Naturale di Parigi, la cattedra che era stata di Lamarck, Cuvier e Saint-Hilaire. Il nuovo direttore, Henri Milne-Edwards, decide di chiedere l'aiuto dei missionari per ampliare le collezioni esotiche del museo e nessuno piu' di padre David e' adatto al ruolo di evangelizzatore-naturalista. Il prete basco e' quindi richiamato a Parigi e finalmente inviato in Cina, dove passera' circa 12 anni esplorando le contrade piu' remote del Celeste Impero. La sua scoperta piu' importante tra le centinaia di nuove specie da lui individuate e' sicuramente il panda maggiore, quello del WWF, di cui inviera' delle pelli a Parigi. II - Il cervo di Padre David Mentre e' ancora a Pechino ad imparare il cinese, nel 1864 padre David si incuriosisce del parco di caccia dell'imperatore. Il parco, chiamato Nan-hai-tzse, \"marcite meridionali\", si trovava lungo la sponda sud del fiume Yong-Ting, a una ventina di km dalla Citta' Proibita ed era circondato da un muro lungo una sessantina di km abbondanti. Nessuno puo' obiettare che i cinesi non sapppiano costruire muraglie. Il parco era custodito da guardie tatare e nessuno poteva entrarvi, in particolare gli europei. Padre David pero' non si perde d'animo per il divieto e riesce, con grande rischio personale, ad issarsi sulla cima del muro e, lo and behold, questo e' piu' o meno quello che vede:  Un grande branco di animali sconosciuti e strani, con la stria dorsale scura, la coda lunga da cavallo anche se non erano cavalli, il corpo tozzo da asino anche se non erano asini, le zampe larghe da mucca anche se non erano mucche e le corna ramificate da cervo rosso anche se non erano cervi europei. In cinese infatti uno dei nomi di questo animale e' sibuxiang, che significa piu' o meno \"come nessuno dei quattro\". Si trattava, per la precisione, di un cervo. Erano tempi difficili in Cina, l'imperatore era debole e dissoluto, la vedova reggente che deteneva il potere effettivo, Cixi, era piu' preoccupata degli intrighi di corte che delle esigenze del paese, gli inglesi vendevano oppio a tutti, l'esercito era male armato e insomma, il paese era corrotto. Padre David si precipita allora a scrivere a Milne-Edwards a Parigi per avere fondi per una copiosa bustarella da passare alle guardie tatare e riusce a procurarsi le pelli di una femmina, un giovane e un maschio con il palco di corna, che spedisce prontamente a Parigi. Si trattava di una specie di cervo nuova alla scienza e davvero insolita. Questo grande animale, alto un paio di metri, ha abitudini semiacquatiche e passa molto tempo immerso sino al garrese brucando piante acquatiche. E' anche un buon nuotatore, fatto inaspettato per un cervo a forma di cervo. Le zampe larghe da mucca gli servono per non sprofondare nel fango. Il particolare piu' insolito sono pero' le corna. Oltre ad un ramo anteriore verticale e ramificato, piu' o meno simile a quello di un cervo europeo, il cervo di padre David ha un ramo posteriore che si estende quasi parallelo al dorso, liscio o ramificato solo in punta. Non trovo spiegazioni in letteratura sul significato evolutivo di queste corna doppie. La mia personale spiegazione e' che il principale predatore di questo cervo acquatico dovevano essere tigri, e il ramo posteriore servisse per bloccare l'accesso al dorso del collo e impedire il morso letale. Questo pero' lascerebbe vulnerabili le femmine e i bambi, privi di palchi. In alternativa, il ramo posteriore potrebbe servire a raccogliere piu' vegetazione e far sembrare la testa piu' grande durante le lotte rituali tra maschi, ma questa ipotesi mi sembra ancora piu' debole della precedente. Preferisco il sistema anti-tigre. III - Alla conquista del Bedfordshire E' arrivato il momento di cambiare la scenografia e di sostituire lo sfondo di risaie e cappelli conici con quello della verde campagna inglese. La bustarella del Lazzarista doveva essere degna di Craxi, perche' il padre riusci' a trovare il modo di fare arrivare in Europa alcuni esemplari di milu: quattro esemplari vennero portati alla missione di padre David ma due moririono per via della dieta sbagliata. Il console Britannico Robert Swinhoe  era pero' in quel periodo a Pechino, ed essendo bravo tanto come zoologo che come diplomatico, cambio' la dieta ai due cervi superstiti e riusci' con successo a farli arrivare allo zoo di Londra, dove si riprodussero: i successori di questa coppia vennero ridistribuiti tra vari zoo in Francia, Gran bretagna e Germania. Ogni zoo aveva pochi esemplari, il che avrebbe reso difficile la riproduzione, dato che i cervi hanno tutti i loro rituali di lek e incornate varie per accoppiarsi. Il deus ex machina che risolse la situazione fu un nobile inglese dai gusti eccentrici: anziche' collezionare francobolli, o farfalle, o sottobicchieri del pub, Herbrand Russel, XI duca di Bedford, collezionava grossi ungulati asiatici, vivi. L'album delle figurine erano i 9000 acri del suo parco nell'avita magione di famiglia, a Woburn Abbey, Bedfordshire, immortalata qui sotto.  Herbrand Bedford era un uomo molto influente tra la fine del XIX e l'inizio del XX secolo, era presidente della Zoological Society London, sedeva nella camera dei Lord ed era molto, molto ricco. In gioventu' era stato a combattere in Egitto e in India come aiutante di campo del Vicere'. In questi luoghi  probabilmente ebbe l'opportunita' di osservare per la prima volta alcuni ungulati esotici ed evidentemente qualche molla scatto' nella sua testa. I 18 cervi di padre David presenti all'epoca in Europa furono tutti acquistati o ricevuti in dono dal duca e il branco di Woburn si rivelo' subito riproduttivo, ben 11 dei 18 animali contribuirono a fondare il pool genico del branco, e giusto in tempo: i circa 200 cervi della riserva di caccia dell'Imperatore cinese morirono tutti, e la specie si estinse i Cina, dato che piu' o meno contemporaneamente si estinse anche nel suo areale originario nella zona di marcite tra il fiume giallo e quello azzurro. Nel 1895 infatti una piena del fiume Yong-Ting distrusse il muro della riserva imperiale e i cervi finirono immediatamente nelle pentole dei contadini affamati dalle guerre e da un'annata misera. I circa 30 cervi rimasti finirono invece nelle pentole delle truppe occidentali che occuparono Pechino in conseguenza della rivolta dei Boxer. Il Duca di Bedford invece mangiava roast-beef e petto d'oca e si preoccupava del benessere dei cervi cinesi, e in questo modo i milu si salvarono da una certa estinzione. IV - I cervi di Woburn Che i cervi si siano salvati dall'estinzione e' in realta' un fatto puramente casuale. Il duca aveva una formazione militare piuttosto che scientifica e le sue conoscenze di ecologia erano piu' interessanti che precise. La collezione dei cervi rappresentava uno status symbol, un serraglio vittoriano, piuttosto che un modo per salvare specie rare dall'estinzione, ma bisogna dare credito al duca di saperci davvero fare nell'allevamento di specie di cui non conosceva nulla. Oltre ai cervi di padre David l'altro grande contributo di Bedford alla conservazione delle specie fu di organizzare una costosissima spedizione per portare a Woburn alcuni degli ultimi cavalli di Przewalski dalla Mongolia, contribuendo ancora una volta a salvare una specie dall'estinzione. Entrambe le specie oggi sono state riportate nei loro territori d'origine, i cavalli di Przewalski vanno a gonfie vele in Mongolia e sono in ripresa in natura, i cervi di padre David sono in ripresa, ma non li si puo' rilasciare perche' in Cina vengono sterminati per i loro palchi, ritenuti un afrodisiaco dalla medicina tradizionale cinese (e poi sono buoni da mangiare). Ma di questo il duca di Bedford non ha colpa. Tra le altre specie importate da Sua Eccellenza a scopo \"ornamentale\" c'e' il cervo d'acqua o idropote (Hydropotes inermis), cinese, il sika (Cervus nippon mantchuricus), cinese, il muntjac di Reeves (Muntiacus reevesi), cinese, il muntjac comune (Muntiacus muntjak), indiano, il Barasingha o cervo di palude (Rucervus duvaucelii), indiano, il Chital (Axis axis), indiano, il rusa (Rusa timorensis), indonesiano. Cio' ovviamente non e' un male in se', si tratta di uno zoo privato come ce ne sono tanti e gli animali stanno bene, li ho visti coi miei occhi qualche giorno fa. Il problema risiede nel fatto che ben tre di queste specie sono scappate, o sono state liberate di proposito (ipotesi piu' ragionevole, visto che sia la tenuta di Woburn che l'attiguo zoo di Whipsnade di proprieta' della ZSL ma fortemente voluto da Bedford, sono circondati da muri alti e virtualmente invalicabili). V - Gli evasi Il cervo d'acqua cinese, il sika e il muntjac hanno oggi costituito, a partire dai nuclei di Woburn, popolazioni ferali in Gran Bretagna. Il cervo d'acqua cinese o idropote ha una storia molto simile a quella del cervo di padre David, anche se il grado di parentela tra i due cervi e' molto remoto. L'idropote infatti e' un piccolissimo cervo primitivo, del tutto privo di palchi. I combattimenti tra maschi avvengono sciabolando con i due lunghissimi canini sporgenti che gli danno un'aria da vampirello o, volendo, da cervo dai denti a sciabola. Come il milu anche l'idropote e' acquatico, nuota bene e vive nascosto tra le canne mangiando erba e vegetazione acquatica. Il suo areale originario include la Korea e il nord-est della Cina, in particolare il bacino orientale dello Yangtze. Pur essendo stato piu' fortunato del milu in quanto non si e' ancora estinto in Cina, non si puo' dire che i cinesi non ci stiano lavorando: il suo areale si e' ristretto del 30% negli ultimi 18 anni, secondo dati della IUCN. Prbabilmente si e' salvato dalla catastrofe in quanto solitario, furtivo, piccolo e senza i palchi ambiti dalla medicina cinese. Io questo volere le corna altrui se sei impotente non lo capisco molto bene, ma forse perche' non sono un uomo. In ogni caso. l'idropote fu scoperto e classificato da Robert Swinhoe, il console zoologo, e il cargo che portava i due cervi di padre David superstiti allo zoo di Londra portava anche alcuni cervi d'acqua. Tutti insieme arrivarono allo zoo di Londra nel 1870 e tutti insieme furono requisiti da Herbrand Russel nel 1896 e portati a Woburn, l'anno stesso in cui Sua Eccellenza  divento' presidente della ZSL. E' bello essere duca. Nel 1930 alcuni cervi d'acqua furono portati a Whipsnade e tra fughe e rilasci volontari ora i cervi d'acqua cinesi hanno invaso il Bedfordshire, il Cambridgeshire, l'East Anglia e le zone circostanti. Non vedo l'ora che i vampirelli arrivino nel canale dietro casa, qui a Londra, ma pare che la loro espansione sia limitata dalla presenza di canne, e qui nei sobborghi di canne se ne vedono solo di altro tipo. Il Muntjac e' un animale molto meno delicato dell'idropote ma come questi e' un cervo primitivo di piccola taglia dotato di canini da vampirello. A differenza del cervo d'aqua pero' ha due piccole corna da capretta (ma sono palchi, quindi di osso e non di cheratina e vengono persi fuori dalla stagione riproduttiva), e da lontano e' facile scambiarlo per un cane cornuto, dati il colore, la taglia e le proporzioni generali del corpo, piuttosto tozze. Abbaia, anche. Fotosource E' originario del sud est della Cina e di Taiwan, ma questa volta l'animale era gia' noto da un po' agli europei, essendo stato classificato nel 1839, sempre allo zoo di Londra. La dedica del nome della specie  ad un funzionario della compagnia delle Indie (Reeves), ne fa intuire la provenienza, si vede che sui brigantini imbarcavano te' e cervi. In ogni caso, il nostro Bedford non si faceva mancare nulla e introdusse a Woburn direttamente dall'oriente sia il muntjac di Reeves (dalla Cina) che un'altra specie di Muntjac piu' grande (Muntiacus muntjak), dall'India. Entrambe le specie, da Woburn o da Whipsnade, scapparono o furono liberate ma mentre il muntjac indiano si e' estinto in Gran Bretagna nel 1925 (non c'e' piu' neanche a Woburn Abbey), quello cinese si e' espanso enormemente e ora e' comune in tutta l'Inghilterra centro-meridionale e in Galles, sporadico nel nord e in Scozia e nel 2008 qualche testa bacata ha pensato bene di portarlo in Irlanda. Data l'abbondanza anglica, la IUCN ha dichiarato la specie \"least concern\" anche se poco o nulla si sa della distribuzione in Cina, mentre a Taiwan si sa che e' in calo. Speriamo che non diventi un'altra specie salvata dal duca di Bedford. Il sika e' un cervo molto diffuso in Asia orientale e presenta numerose sottospecie. In tutto il XIX secolo gli inglesi si sono divertiti moltissimo a importare direttamente o traslocare questi cervi che rimangono a pallini bianchi tutta la vita e si possono ibridare coi nostri cervi rossi. Il risultato e' che c'e' una macedonia di sottospecie di diversa origine. Quelli di Woburn sono quelli manciuriani (Cervus nippon mantchuricus), probabilmente ora estinti in Cina, e guarda un po' intorno a Woburn ci sono dei sika manciuriani ferali. Questa volta pero' si tratta di peccato veniale, in quanto il grosso dei sika britannici deriva dall'importazione dal Giappone fatta da un altro nobile, il Visconte  Powerscourt, in Irlanda. Sarei tentata di scrivere \"W la ghigliottina\" ma non ne sono poi cosi' sicura, alla luce dei risultati generali raggiunti."},
{"title": "Carnevale della Biodiversita' - Darwin Day 2013", "text": "Cari amici, lettori e colleghi, manca circa un  mese a Natale e anche quest'anno ci accingiamo a festeggiare la  ricorrenza, e vogliamo farlo in grande stile insieme a voi. Il Natale in  questione ovviamente non è quello di un uomo morto un paio di migliaia  di anni fa, ma quello dell'uomo che ha cambiato per sempre l'approccio  allo studio di ogni singolo aspetto delle scienze naturali, dalla  zoologia alla genetica, dalla botanica alla biochimica, dall'ecologia  alla microbiologia. Il Natale in questione è per la precisione il 204mo  compleanno di Charles Darwin, l'uomo che, parallelamente ad Alfred  Wallace, ha intuito e compreso come e perché le forme viventi cambiano  nel tempo. Cinque giorni fa, otto gennaio, è stato il 190mo compleanno  di Wallace (auguri, zio Alfred!). Tra un mese esatto, 12 Febbraio, sarà quello di zio  Carlo. Per celebrare entrambi congiuntamente  vogliamo proporvi un'altra edizione del nostro carnevale della  Biodiversità. L'argomento di questa specialissima e genetliaca edizione  sarà: L'isola che c'è. Perché  le isole? Perché è da posti isolati come le Galapagos per Darwin o  l'Indonesia per Wallace che le prime intuizioni sull'evoluzione presero  forma. E perché sono fabbriche di biodiversità proprio a causa  dell'isolamento. E anche perché questi sono gli ecosistemi pù delicati e  sensibili alla perdita di biodiversità oggigiorno. Ma anche perché  vogliamo festeggiare congiuntamente col Museo di Storia Naturale di  Milano che propone proprio le isole come tema di quest'anno. In altre  parole, non avete scuse, non ci sono giustificazioni accettabili per non  partecipare a questa edizione così importante. I post del Carnevale  dovranno comparire sui rispettivi blog, ovviamente, il 12 febbraio con  un link al blog ospite che scriverà la rassegna. Questa volta sarà Leucophaea, di Marco Ferrari. Per  permettere a Marco di includere il vostro post nella rassegna generale  dovrete inviargli il testo entro e non oltre il 10 febbraio a questo  indirizzo:  marco.pferrari at gmail.com Sfortunatamente  nessuno ci ha ancora prescritto un antimicotico e continuiamo ad essere  un po' tignosi. Valgono le regole di sempre, i post dovranno essere  contributi originali scritti per l'occasione, in tema e i blog  partecipanti devono avere attinenza con la biologia (se di solito  scrivete di gite al mare sul blog forse è il caso di pensarci un po’ su,  anche se avete un cugino biologo). Racconti delle vostre vacanze al  mare su questa o quell'isola non saranno ritenuti validi, a meno che la  vacanza non sia stata l'input per qualche seria riflessione sulla  biodiversità, come accadde a zio Carlo. Non perché non ci interessino i  racconti delle vacanze (oddio, francamente, non ce ne frega nulla), ma  perché vogliamo celebrare l'evento con un approccio scientifico. Vi aspettiamo allora per celebrare insieme il Darwin Day 2013! Per inviare la vostra adesione scrivete a Livio Leoni ( mahengechromis at tiscali.it) Per qualsiasi dubbio o domande relative al Carnevale scrivete a: Lisa ( tupaia.b at gmail.com) Livio ( mahengechromis at tiscali.it) Marco ( marco.pferrari at gmail.com)"},
{"title": "L'ecdisi (Blattella germanica)", "text": "Premessa: per i molti come me che hanno repulsione per gli scarafaggi ho romanzato questa storia, sperando che il vederla sotto un altro punto di vista stimoli la curiosita' piuttosto che le paure ancestrali. Per chi ha fretta, la biologia e' in fondo, raccontata ma rigidamente documentata.  Gregor Samsa si sveglio' all'imbrunire da un sonno greve, profondo e senza sogni, simile a un deliquo, sentendosi bene dopo tanto tempo. In quella fase tra il risveglio e la presa di possesso dei sensi penso' di essere ancora nel suo letto e di doversi alzare di corsa per prendere il treno delle cinque, fare il giro dei clienti, copiare le commissioni raccolte, rendicontare e relazionare, onde non incorrere nelle ire del principale. Il pensiero lo angoscio' per un momento ma l'istante successivo si avvide di una zampa spinosa sotto di se' e ricordo'. Ricordo' la miseria e l'angoscia dei mesi passati chiuso nella sua stanza, il ribrezzo e l'orrore che generava nella sua famiglia, i sensi di colpa e la paura. Purtuttavia, si sentiva bene, come se quei ricordi appartenessero a un altro, o ad un lontano passato, e ricordo' di come pensava di essere stato finalmente vicino alla morte per inedia. Ricordo' come i suoi sensi si fossero lentamente offuscati nel buio e di essere passato in quel deliquo da cui si era appena destato. Quanto tempo era passato? Nonostante la fitta penombra rischiarata solo dalle luci dei lampioni elettrici della strada, Gregor si guardo' intorno, e si accorse che qualcosa era cambiato. Era in una stanza che non riconosceva, immensa, le volte che si perdevano nel buio, le porte mastodontiche, come se tutto fosse a misura per un gigante. Alzando il capo per guardare in alto, la base delle antenne gli urto' contro qualcosa di duro e si rese conto che il suo corpo piatto era incastrato tra il pavimento e un battiscopa di proporzioni megalitiche, in una fessura che sarebbe risultata invisibile al gigante. La presa di coscienza del suo corpo gli fece avvedere anche di quanto dolenti fossero i suoi muscoli, come se fossero stati fermi molto a lungo, e di un forte prurito sul dorso. Mentre era li' che meditava  chiedendosi cosa fosse successo e dove fosse la sua famiglia, senti' un rumore davanti a se',  accompagnato da uno strano odore. Spaventato riusci' a tirarsi fuori dalla fessura e fisso' con fascinazione le due antenne che poco dopo emersero vibrando dall'ombra. Alle due antenne segui' un capo con uno scudo che formava il protorace e un addome segmentato. Fece un passo indietro inorridito alla vista dello scarafaggio enorme, poteva avere le sue stesse dimensioni, e capi' il ribrezzo che aveva provato la sua famiglia a guardarlo. All'improvviso la creatura stridulo': \"Ehi dude!'\" sfregando le fibre toraciche contro il corpo. \"Ehi, dico a te\", continuo' lo scarafaggio \"ti sei inghiottito la faringe? Io mi chiamo Tomáš, Tom per gli amici. C'e' cibo qui?\". Gregor rimase allibito a guardare la creatura che gli passava davanti a distanza e proseguiva oltre, inoltrandosi nel buio: aveva una scatola metallica fissata sul dorso, come se fosse parte del suo organismo, con dei fili colorati che ne fuoriuscivano di qua e di la'. Gregor percepiva chiaramente la scia odorosa lasciata da Tomáš, un odore che gli ricordava qualcosa del passato, quasi una madeleine. Un odore che sapeva in altri tempi avrebbe trovato nauseabondo, ma che ora gli sembrava irresistibile, e non seppe resistere all'impulso di seguirlo. Quando fu a pochi passi da Tomáš questi si volto' e con mossa rapida ed esperta gli tocco' delicatamente le antenne con le proprie. Gregor percepi' l'odore ancora piu' forte, misto a una sensazione di curiosita'. Si fece coraggio e chiese: \"ma dove siamo? E cos'e' quest'odore?\" \"Whassup with you?\" rispose l'altro \"You are nei laboratori dell'University, facolta' di bioengineering. L'odore e' quello degli idrocarburi volatili dispersi da my cuticle, sai, that stuff con cui noialtri ci scambiamo segnali? Se tu eri a chick ti avrei emesso feromoni, ma francamente sei veramente brutto\". \"Ma che lingua parli?\" \"Sharp, are we? Non farci caso, e' questo stupido microchip connesso coi miei gangli nervosi, ci sono interferenze nel wireless e ogni tanto mi scappa fuori un po' di inglese. Sai, e' stato progettato a Cambridge. E tu saresti?\" \"Gregor Samsa, commesso viaggiatore. Umano. O almeno lo ero. Sai dov'e' la mia famiglia? Mia sorella Grete?\" \"No way! That's cool stuff! Vuoi dire che eri uno di loro e ti hanno trasformato in uno di noi? Te e tutta la tua famiglia?\" \"No, io solo, per quel che ne so\". Ma chi sarebbero \"loro\"?\" \"I can't fucking believe this! You're just my hero! Loro sono gli umani di qui, quelli che mi hanno montato il microchip per controllarmi prima che riuscissi a scappare, ce n'e' un sacco di noi che hanno subito esperimenti, ma that's so fucking cool! Ma ti hanno iniettato un virus, controllo ormonale, genetico, come hanno fatto?\" \"Mi sono svegliato cosi' un mattino. Grande come prima, invero, ma con questa forma. Non so cosa sia successo, ne' come mai pensavo di esser morto e mi sono risvegliato qui, rimpicciolito\" Nel dire cio' Gregor si passo' il corpo in rassegna, in particolare dove sentiva prudere, e nel far cio' si rese conto per la prima volta delle ali, che apri' e comincio' a battere furiosamente, nel tentativo di spiccare il volo \"Sorry dude, sono gli scarafaggi rossi, Periplaneta americana, quelli che volano. I battiscopa sono il regno di noi Blattella germanica\". Disse Tom. \"Fascinating. Quindi se prima non avevi le ali ti avrebbero trasformato in una ninfa gigante, e quando credevi di esser morto era semplicemente l'ultima ecdisi di passaggio tra ninfa human-roach e adulto decisamente roach. Mmmm, se racconti questa storia to the girls faranno la fila per accoppiarsi con te! E quando l'avrebbero fatto?\" \"Era l'inverno 1914 l'ultima volta che ho controllato\", disse incredulo Gregor \"Fuck me with a chainsaw! E' passato quasi un secolo! doveva essere qualche esperimento di arma biologica della prima guerra mondiale. Vieni che ti porto dagli altri, saranno curiosissimi di conoscerti\". Nel dire questo Tom si incammino' a velocita' incredibile verso l'oscurita' e fu solo senguendone la scia odorosa che Gregor riusci', dolorante com'era in tutti i muscoli, a seguirlo pian piano. A lungo andarono nel buio, lungo fratture del cemento e condotte dell'acqua, e Gregor pensava gia' di fermarsi un po' a riposare quando dopo una svolta un odore intensissimo lo colpi' nelle antenne, e vide. Saranno stati qualche centinaio, e agli adulti si aggiungeva un folto gruppo di quelli piu' piccoletti che Tom aveva chiamato \"ninfe\", dato che non avevano le ali. Al suo emergere nel deposito della mensa tutte le antenne si voltarono verso di lui e Gregor temette disperato di essere di nuovo di fronte alla stessa, giustificata, reazione di repulsione che avevano avuto la sua famiglia, il procuratore e la fantesca, che si era licenziata piangendo. E invece Tomas era li' che sibilava a tutti la sua storia, e nel far cio' chi veniva a toccarlo con l'antenna, chi gli mostrava il cibo, chi gli sussurrava piano che voleva concepire la prossima ooteca con lui. Il cibo aveva uno strano odore, e gli ricordo' i lunghi giorni di astinenza totale dal cibo nella sua stanza. Vedendolo perplesso, Tom arrivo' in suo aiuto \"Ehi, dude, c'e' poco da guardarlo cosi', e' buono, e' una torta intera, tutta per noi! Devi solo secernerci su, guarda, cosi'\" E nel dire cio' ricopri' un brandello di torta con una goccia di liquido che gli usciva dalla bocca, e poi ci si strofino' su. \"Ma che fai?\" chiese Gregor \"This' the way we eat. Ricopri il cibo col tuo odore e quando ti sembra abbia quel certo retrogusto lo mangi. E poi nell'andare via lasci dietro un po' di escrementi, come il vostro Pollicino, cosi' ritrovi piu' facilmente il cibo dalla traccia odorosa tua e del tuo gruppo\" \"Ma e' disgustoso! preferisco morire di inedia una seconda volta\" \"Tu sei una Blattella solo fuori\", lo sfido' Tomas. \"Dentro rimarrai per sempre umano, subito pronto a disgustarti e mai a capire come funzionano le cose. Il cibo e' solo questione di odori, e piu' fa schifo agli umani piu' ce n'e' per noi\" Piccato della lezione, Gregor fece come gli veniva detto, e mai ricordo' di aver assaggiato nulla di piu' buono di quella briciola di torta ricoperta delle secrezioni delle sue ghiandole buccali. Quando ebbe mangiato e si fu riposato a sufficienza, Gregor decise di esplorare questo suo nuovo mondo e questa comunita' che lo aveva accolto senza fare domande anche se, come aveva puntualizzato Tom, lui era uno scarafaggio solo esteriormente. Facendo domande qua e la' capi' che il gruppo non era una famiglia quanto piuttosto un campo profughi, creature scappate nelle intercapedini e nelle fogne mentre venivano prelevati per subire esperimenti. Una madre che si trascinava dietro la sua ooteca, sporgente dall'addome per oltre meta' della sua lunghezza, gli racconto' di essere preoccupata per i suoi piccoli perche' era stata irraggiata con una dose di radiazioni letale per un umano, quando era ancora una ninfa al sesto stadio, il penultimo.  Dopo aver chiesto e ottenuto spiegazioni sulle radiazioni, Gregor le chiese educato, anche se non era sicuro di capire tutto per bene, come mai lei era sopravissuta se era una dose letale. Lin Lin gli spiego' allora pazientemente che e' solo una questione di sensibilita', gli umani sono grossi ma delicati perche' le loro cellule si riproducono continuamente e le radiazioni ionizzanti ne danneggiano sistematicamente il DNA. \"In un insetto\" prosegu' Lin Lin, \"solo prima della muta le cellule si duplicano, che e' il motivo per cui dopo ogni  ecdisi il numero di cellule circa raddoppia. La frequenza delle nostre mute  e' di poco piu' di una volta a settimana e le cellule impiegano 48 ore a replicarsi, per cui le ninfe sono sensibili alle radiazioni solo un quarto del loro tempo, mentre gli adulti mai, il che aiuta ad evitare effetti negativi. Poi, naturalmente, tutto e' una questione di dosaggio e in realta' noi  scarafaggi siamo relativamente sensibili alle radiazioni: 400-1000 rad bastano ad uccidere un umano, mentre 1000 rad, il dosaggio che ho subito io, si limitano a interferire con la nostra fecondita'. 6400 rad uccidono comunque il 93% delle ninfe di Blattella germanica irradiate, indipendentemente dalla muta. Non capisco perche' accanirsi su di noi\" si lamento' Lin Lin, \"ci sono insetti molto piu' insensibili! Quando hanno irradiato me ho visto che per uccidere un moscerino della frutta ci volevano 64.000 rad, per un tarlo e le sue uova sono occorsi 68.000 rad e per una vespa parassitoide del genere Habrobracon 180.000 rad. In caso di una delle loro stupide guerre saranno le vespe parassitoidi e i moscerini a salvarsi, mica noi! C'era addirittura un batterio che moriva solo dopo un irraggiamento di un milione e mezzo di rad! Si chiama Deinococcus radiodurans ma gli scienziati in laboratorio lo chiamavano Conan in Batterio\". Gregor saluto' cortesemente Lin Lin e si allontano' confuso da tutte queste spiegazioni.  Mentre seguiva vecchie tracce di odore e feci che segnavano il passaggio dei suoi nuovi amici in una intercapedine, vide un gruppo di ninfe che si agitavano intorno a qualcosa. Si avvicino' incuriosito e vide che circondavano non del cibo, come pensava, ma un oggetto vitreo di colore brunastro, con dentro qualcosa che sembrava un insetto morto. Le ninfe si erano allontanate con deferenza ma era rimasto un adulto col carapace piuttosto malmesso ed entrambe le antenne recise che gli chiese chi fosse. Quando Gregor glielo disse si scuso', dicendo che uno scarafaggio senza antenne e' come un umano senza occhi, e a lui le antenne erano state amputate subito dopo l'ultima ecdisi, quindi non poteva piu' rigenerarle. Gregor gli chiese se era ambra quella sostanza vetrosa e Frantz glielo confermo'. Gli disse che quell'oggetto stranamente non aveva nessun valore per le Blattelle ma ne aveva molto per gli umani, anche se dentro c'e' uno scarafaggio. Ciononostante, gli umani avevano perduto quel loro prezioso campione. \"No. Non e' nessuno di noi, stupida ninfa\" gli disse Franz in risposta a una sua domanda \"questo insetto e' morto da almeno 100.000 anni e il nostro lignaggio va indietro di almeno 300.000 anni senza grandi variazioni anatomiche. Siamo antichi, molto antichi, anche se ora restano poco piu' di 4000 specie di cui solo una decina di successo. Un tempo, nel carbonifero,  dominavamo la terra, 70 milioni di anni prima dei dinosauri, e siamo state le prime creature in assoluto ad imparare il volo e padroneggiare l'aria, anche se ora siamo ridotti a vivere nelle fogne. Molte spacie vivono ai tropici, in climi caldi, e per conquistare il freddo noi blattelle e un'altra decina di specie abbiamo usato gli umani insinuandoci nelle loro case e nelle loro valige e ora siamo letteralmente ovunque. Da un nostro ramo collaterale sono discese le termiti, da un altro gli insetti stecco, mentre noi rimanevamo sempre fedeli alla nostra forma originaria. Alcuni di noi sono grandi, sino a 10 cm e 33 grammi di peso, ma nel carbonifero eravamo sicuramente piu' grandi. Noi siamo i Grandi Antichi e tu, stupida ninfa umana, lo avresti saputo se nelle vostre stupide scuole non si insegnassero il creazionismo e altre forme di prevaricazione dei diritti e delle conquiste altrui\". Gregor, dopo questa tirata, si ritiro' in buon ordine, ma una volta nel tunnel chiese ad una delle ninfe che erano con lui come mai Frantz era l'unico con un nome tedesco, fra tante Blattelle germaniche. La ninfa, Adul, gli tocco' le antenne con un'aria divertita e gli disse che quella era un'idea umana. \"In Germania ci chiamano Die russische Schabe, gli scarafaggi russi, in Russia scarafaggi polacchi. Visto che ci temono perche' siamo quasi prolifici come gli umani ci chiamano col nome del vicino che gli sta antipatico. In realta' veniamo dall'oriente, dal sud-est asiatico per la precisione, e siamo arrivati in Europa nel medio evo, portati da Marco Polo o da altri viaggiatori che percorrevano la via della seta. Fu Linneo a decidere che eravamo tedeschi, evidentemente non si era trovato bene a vivere da quelle parti! Anche lo scarafaggio americano non e' americano, e' originario dell'Africa ed e' arrivato nelle Indie con le rotte commerciali navali, quando gli umani erano cosi' preoccupati dall'incatenarsi l'un con l'altro da non far caso a noi\". \"Ma perche' gli umani ci odiano tanto?\" chiese Gregor. L'altro ci penso' un po' su, poi disse: \"credo sia un problema di malattie, ma non ne so molto, vieni, ti porto dalla blatta giusta\". Dopo molti corridoi e cavita' percorse a velocita' incredibili entrarono in un laboratorio dove rinchiusi in teche di vetro c'erano alcuni scarafaggi, immobili nella penombra. Una blatta solitaria li guardava sconsolata da un anfratto del pavimento e Adul la introdusse a Gregor come Suzana. \"Gregor vuole sapere perche' gli umani ci odiano\" le disse Adul. Suzana giro' lentamente il capo verso di lui e lo fisso' a lungo coi suoi grandi occhi composti. Infine disse: \"questo e' un laboratorio di microbiologia. In quella teca li' a destra ci sono alcune delle mie ultime ninfe prima che scappassi. Sono state infettate e moriranno presto. Ma se riuscissi a farli scappare e portarli nella cucina della mensa prima che muoiano, potrebbero portare con se' qualche umano. A volte alcuni di noi ottengono risultati anche senza passare di qui, basta fare un giretto sotto i bagni, sguazzare per bene nei condotti e poi andare a fare uno spuntino in cucina, sperando di evitare esche avvelenate e acido borico. Nessuna di noi blatte e' velenosa, ma gli umani sono delicati e gli basta qualche parassita per avere diarrea o dissenteria violente, ma anche poliomielite e polmonite. Ci hanno -e con ragione- imputato di portargli  Enterobacter, Klebsiella , Enterococco ,   Staphylococco, Esherichia coli, Streptococcus,   Pseudomonas, Shigella, Haemophilus tra i batteri, circa 6 tipi di vermi intestinali (ma questi purtroppo sono rari), Candida e Aspergillus niger (la muffa nera) tra i funghi. Inoltre le nostre cuticole possono provocare gravi forme di asma nelle loro larve. Insomma loro ci usano per gli esperimenti, e noi gli facciamo la guerra batteriologica. Noi mangiamo il loro cibo, e loro ci distruggono l'habitat, o ci avvelenano. Per ora siamo pari, ma su chi stia pagando il prezzo piu' alto e' tutto da discutere\". Gregor avrebbe davvero voluto ascoltare con interesse la parte finale del discorso di Suzana, ma non riusciva piu' a pensare. Mentre parlava lei aveva cominciato a toccarlo con le antenne. L'odore dei feromoni di lei aveva paralizzato ogni sua cellula nervosa in tutti e sei i gangli cerebrali sparsi per il suo corpo. D'improvviso i suoi movimenti non gli appartenevano piu', si sentiva come Tomas controllato dalla sua scatolina meccanica. Alzo' le ali e comincio' a girare su se' stesso, mostrando il dorso a Suzana, mentre sentiva un liquido sgorgargli dai tergiti posteriori. Non immaginava di avere ghiandole in quella posizione. Suzana gli si avvicino' e comincio' a leccare la secrezione, e a salirgli lentamente addosso. Si accorse di avere un erezione. La miseria degli ultimi mesi aveva completamente allontanato dalla sua testa pensieri simili e il fatto avvenne come una sorpresa, doppia perche' non immaginava che gli scarafaggi avessere fecondazione interna. Quando Suzana fu nella posizione giusta e tutto era a contatto e ben incastrato, i due partner si girarono schiena contro schiena (\"come i cani, penso' Gregor, ma non mi importa\") e  rimasero incastrati, a lungo. Suzana dovette momentaneamente allontanare le sue idee bellicose per tutti e 21 i giorni in cui porto' sotto di se' l'enorme ooteca. Gli altri maschi prendevano in giro Gregor, ma lui non aveva mai avuto figli come umano e voleva almeno assistere alla nascita dei suoi piccoli in questa nuova esistenza. Ne nacquero 39, tutti bianchi, brulicanti e vitali, e Gregor li guardo' disperdersi con soddisfazione, sapendo che avrebbero costituito l'ennesima sfida per gli umani addetti a disinfestare l'Universita', e possibilmente avrebbero continuato la guerra biologica iniziata dalla loro madre. Tubacteria,  protozoans, and viruses, which lead to human ailments. Fouled food and  parasites can lead to food poisoning, dysentery, and diarrhea in humans.  Bodies, fragments, waste, and secretions of cockroaches are allergens  to humans. These can lead to asthma in young children. Also, German  cockroaches may bite humans, feed on particles on sleeping humans, and  cause psychological stressTutte le foto di questo post sono copyright del Dr. Franco Casini, che ringrazio per avermi concesso di usarle Tutte le foto di questo post sono Copyright del Dr. Franco Casini, che ringrazio per avermi concesso di usarle Referenze Lihoreau, M., &amp; Rivault, C. (2008). Kin recognition via cuticular hydrocarbons shapes cockroach social life Behavioral Ecology, 20 (1), 46-53 DOI: 10.1093/beheco/arn113 Jeanson, R., Deneubourg, J.-L. (2006) Path selection in cockroaches. J. Exp. Biol. vol. 209 (23) p. 4768-4775 Salehzadeh A, Tavacol P, Mahjub H. (2007) Bacterial, fungal and parasitic contamination of cockroaches in public hospitals of Hamadan, Iran. J. Vector Borne Dis. 44(2):105-10. Nojima S., Sakuma M., Nishida R., Kuwahara Y. (1999) A Glandular Gift in the German Cockroach, Blattella germanica (L.) (Dictyoptera: Blattellidae): The Courtship Feeding of a Female on  Secretions from Male Tergal Glands. Journal of Insect Behavior, Vol. 12,  No. 5 Kafka, F. (1915) La Metamorfosi (traduzione it.) http://www.todayifoundout.com/index.php/2011/04/why-cockroaches-and-insects-are-resistant-to-radiation/#ywJhoQh5GOTgDrWF.99 http://www.who.int/water_sanitation_heal..."},
{"title": "Un mostro in casa (Felis s. catus)", "text": "Visto che un nuovo studio su Nature ha scoperto l'acqua calda (se ne parla qui su NatGeo), ovvero che i gatti mangiano topi e uccellini, riporto qui un mio vecchio post del 2009 dove c'e' una carrellata dei danni fatti dai nostri miciotti morbidi, a livello globale. Quasi sempre la presenza di una specie alloctona e’ dannosa per gli  ecosistemi, ma ci sono specie piu’ deleterie di altre ed una di queste  sono proprio i nostri beneamati mici di casa.  Questo infatti non e’ un  post sui gatti, ma sulle conseguenze dell’importazione dei gatti in  piccoli ecosistemi. I gatti, Felis catus, Felis silvestris, Felis Libyca o comunque vi piaccia chiamarli (essendo interfecondi, tecnicamente  sono la stessa specie e propriamente andrebbero visti tutti come popolazioni di F. silvestris), sono stati addomesticati tra  10000 e 5000 anni fa tra la Turchia e la Mesopotamia, forse (molto  forse) col contributo genetico minimo di altre specie di felino  selvatico. Negli ultimi 10000 anni non ci sono stati grossi cambiamenti a livello genetico, quindi dal punto di vista molecolare un Felis silvestris catus, un Felis silvestris silvestris e un Felis silvestris lybica sono popolazioni separate ma non specie diverse, nonostante le origini del gatto di casa siano attribuite a F. s. lybica e F. s. silvestris. Cosa sia una sottospecie purtroppo non e' chiaro a nessuno. Piu’ che di domesticazione vera e propria, si dovrebbe in qualche  modo parlare di simbiosi (avanzi di cibo e rifugio in cambio  dell’eliminazione dei roditori, competitori troppo pericolosi per i  coltivatori), o al massimo di  commensalita’ (avanzi di cibo e Hill’s  Very Expensive Scraps of Cheap Meat in Synthetic Jelly (TM)  in cambio  del privilegio di nutrire un gatto), laddove i roditori non costituiscono una minaccia. I gatti  insomma vivono intorno e negli insediamenti umani non per vera  domesticazione, ma piu’ che altro per mutua intesa. Questo ha fatto si' che per gli ultimi 4900 anni non ci sia stata una  effettiva selezione da parte dell’uomo per ottenere una specie piu’  antropicamente adatta, come e’ successo per l’uro, per il cavallo, per  il lupo, per i canarini, per le capre, per i lama, per i polli etc etc.  Quello che il gatto doveva fare, cioe’ uccidere i topi e fare le fusa se  gli garbava, lo faceva gia’ egregiamente senza grossa pressione  selettiva artificiale. Il risultato di cio’ e’ che i gatti hanno una  enorme facilita’ a rinselvatichirsi e ad adattarsi in un ambiente  ferale, anche sopravvivendo in condizioni estreme, dato che il grosso  dei geni del fenotipo selvatico sono ancora li' pronti a saltar fuori nel  giro di due o tre generazioni di selezione naturale. L’unico tratto che  sembra fortemente legato alla domesticazione e’ la capacita’ di formare  colonie dove c’e’ abbondanza di cibo, mentre i veri gatti selvatici  restano comunque solitari (e quasi certamente cio’ e’ dovuto a selezione  naturale e non artificiale: se tolleri la presenza di un conspecifico,  comunque c’e’ del cibo facile per te vicino all’uomo, se no te ne vai  per asparagi a fare il gatto selvatico).  La prima introduzione del gatto in un ecosistema insulare risale a  circa 9500 anni fa a Cipro, ma qui la faccenda e’ complessa: si trattava  quasi certamente di animali selvatici e non domestati, introdotti come  sistema lotta biologica contro i topi (Mus musculus) che erano  stati a loro volta introdotti accidentalmente (ratti all’epoca ancora  non ce n’erano in Europa). Non e’ impossibile che questa introduzione  abbia portato all’estinzione di qualche specie di piccolo roditore o di  uccello (una specie di topo selvatico effettivamente si e’ estinta a  Cipro nel neolitico in concomitanza con la comparsa dell’uomo, e quindi  del gatto), ma considerando che l’arrivo degli esseri umani coincise con  la perdita di habitat, devoluto a scopo agricolo o bruciato  e con  l’introduzione di cani, capre, pecore, cervi, volpi e maiali non mi  sento di accusare i gatti in particolare. Lo stesso dicasi per gli  isolotti della Grecia, dove il gatto arrivo’ nel 1400 a. C. , a danni  umani gia’ fatti. In Europa continentale il gatto arrivo’ grazie ai Fenici che li  vendevano ai Romani come pet esotici (contro i topi e per la caccia ai  conigli i romani avevano appositamente selezionato il furetto dalla  puzzola, ma il gatto effettivamente e’ molto piu’ efficiente,  amichevole, e profumato) e si stabili’ definitivamente tra 2500 e 2000  anni fa. L’Europa continentale (cosi’ come tutti gli altri continenti ad  eccezione dell’Australia) non ha mai avuto problemi ad ospitare questa  specie in quanto tutte le potenziali prede (piccoli uccelli, piccoli  roditori e piccoli rettili) erano gia’ adattati a sopravvivere in un  ambiente in cui predavano il gatto selvatico (F. silvestris silvestris),  la faina, la martora, la donnola, la puzzola, l’ermellino etc. piu’ una  gran quantita’ di rapaci diurni e notturni. La Corsica pero’ potrebbe  aver pagato il suo tributo al gatto: piu’ o meno in concomitanza con  l’apparire del gatto, scomparvero un toporagno endemico (Episoriculus), due roditori giganti, Rhagamys orthodon e Tyrrenicola sp., e un para-leprotto (Prolagus sardus)  ma e’ piu’ probabile che il misfatto sia stato compiuto dai cani: i  gatti sembrano essere scagionati sia da Simon J. Davis (The Archeology  of animals) che da J.A. Alcover (Extinctions in near time). Meglio  cosi’. Anche delle altre severe estinzioni che occorsero alle Baleari e  nelle altre isole del Mediterraneo i gatti sembrerebbero essere  innocenti, salvo compartecipazione per una lucertolina (Podarcis lilfordi) (Corti et al., 1999) . In Gran Bretagna, altresi’, non ci furono danni, sebbene OGGI gli  inglesi dicano che i gatti di casa portino gli uccelletti sull’orlo  dell’estinzione nella loro isola. Un modo come un altro per non guardare  al fatto che non esistono piu’ boschi in questa nazione, suppongo, e  non credo siano i gatti a tagliare gli alberi (i castori sono estinti da  oltre un migliaio di anni, non possono essere stati neanche loro). Nelle Isole Canarie si deve presumibilmente ai gatti (arrivati con gli spagnoli nel XV secolo) l’estinzione di  una quaglia, Coturnix gomerae. Quattro specie inoltre sono direttamente a rischio di estinzione per via della predazione felina, un uccello endemico, Saxicola dacotiae, e tre lucertole giganti endemiche, Gallotia simonyi, Gallotia intermedia, e Gallotia gomerana. Oddio, un piccolo prezzo se comparato all’estinzione del popolo dei Guanches in meno di un secolo per colpa di Homo sapiens. Dall’altro lato dell’Atlantico due sono i danni principali dovuti ai  nostri amici felini: la scomparsa di una decina di specie di hutia nelle  varie isole dei Caraibi e la scomparsa di un topolino delle sabbie in  Florida. Gli hutia sono dei sorcioni arboricoli simili a cavie buoni da  mangiare e pare che anche l’equipaggio di Cristoforo Colombo li abbia  potuti apprezzare. Della ventina di specie esistenti prima dell’arrivo  del genovese se ne sono estinte una decina sotto la pressione di gatti,  cani, ratti, manguste e, ovviamente, umani buongustai. Essendo pero’ gli  hutia arboricoli occorre un predatore arrampicatore e temo che gli unici  dell’elenco siano  gatti e manguste. Nelle isole di Anastasia e Santa Rosa, al  largo della Florida, i topolini delle dune Peromyscus polionotus sono prossimi all’estinzione e una sottospecie, P. p decoloratus,  e’ gia’ scomparsa. Oltre ai soliti gatti questa volta sono imputati  anche le volpi e i palazzinari della Florida che distruggono le dune.  L’isola dell’Atlantico  che ha sofferto di piu’ l’invasione dei gatti  e’ pero’ Ascension. I felini arrivarono sull’isola nel 1815 insieme  agli umani (inglesi), che li introdussero deliberatamente per  controllare i ratti che erano sbarcati dalle navi. All’arrivo degli  inglesi c’erano circa 20 milioni di uccelli marini nidificanti  sull’isola. Nel 2000 non ce n’era piu’ neanche uno e le ultime colonie  (circa 400.000 individui) si erano spostate sugli isolotti al largo  dell’isola. Il rallide di Ascension (Mundia elpenor) si e’ estinto completamente, preda facile dato che era inetto al volo. Quanto agli uccelli, la fregata di Ascension (Fregata aquila)  nidifica solo ed esclusivamente ad Ascension ed e’ ora sull’orlo  dell’estinzione, e cosi’ pure, localmente, la sula (Sula sula). La berta  di Audubon (Puffinus lherminieri) e’ estinto completamente. La sterna fuligginosa (Sterna fuscata) era predata dal rallide estinto e sopravvive ancora, ma anche lei ne e’ uscita decimata dall’incontro coi gatti. Se ancora non siamo convinti dell’impatto dei gatti, spostiamoci in  Messico. Angel de la Guardia e’ un'isola relativamente grande tra la  costa pacifica e la penisola di California. Qui viveva una specie  endemica di topolini del genere Peromyscus guardia. Un'altra popolazione fu trovata sull'isolotto di Estanque, al largo di Angel de la Guardia. Nell’Ottobre 1995 la popolazione di Estanque fu censita ed era relativamente abbondante. Nel 1998 fu avvistato un gatto sull'isolotto, uno, e  da allora di topolini di Angel de la Guardia  non ce n’e’ piu’ neanche  l’ombra. Il 90% delle deiezioni di gatto trovate nel 1998 a Estanque conteneva pelo  del topolino in questione. Il gatto fu poi “eradicato” nel 1999 ma era  troppo tardi. Questa volta non si puo’ dare la colpa a volpi o a cani,  dato che sull’isola, miracolosamente, non ci sono predatori alloctoni. Un po’ piu’ a sud di Angel de la Guardia, sempre in Messico,  sull’isola di Socorro i gatti ferali si stanno allegramente mangiando  una specie endemica di lucertola, Urosaurus auriculatus (che a  dire la verita’ soffre anche della presenza di pecore selvatiche che si  mangiano tutto sino all’erosione del suolo) e sono stati imputati come  responsabili dell’estinzione della colomba endemica di Socorro, Zenaida graysoni. A Guadalupe si riporta l’estinzione, sempre ad opera felina, del picchio ramato di Guadalupe (Colaptes cafer rufipileus), del pipilo dai fianchi rossastri (Pipilo maculatus)  e complessivamente di un buon 40% degli uccelli originariamente  presenti: in tutte queste estinzioni c’e’ sempre lo zampino unghiuto di  un gatto. Finche’ ci si accorge del problema poco male. Ci sono posti, tipo  l’isola di Socotra nell’oceano indiano, dove invece non si hanno dati.  Socotra e’ una di quelle isole che pullulano di endemismi locali e gli  unici due mammiferi predatori, ovviamente importati, sono i gatti e uno  zibetto indiano. Il gatto di Socotra, addirittura, pare presenti un  fenomeno di gigantismo insulare (tipo i topi dell’isola di Gough)  ed e’ di taglia piu’ grande della media. Si mormora che questi gatti  facciano strage di tartarughini marini appena sguciati dall’uovo, e di  sicuro hanno un impatto pesante sulla vastissima popolazione di uccelli  endemici, ma non ci sono dati in proposito e le autorita’ yemenite mi  sembrano ignorare il problema. E ora, affrontiamo  il problema piu’ serio: l’Australia, la Nuova  Zelanda e le isole del Pacifico. Secondo l’ISSG Database i felini  domestici sono stati introdotti in 40 isole al largo dell’Australia, 7  al largo della Nuova Zelanda e diverse dozzine di isole e isolotti  sparsi nel Pacifico; sono ritenuti responsabili del declino di almeno  sei specie di uccelli endemici in Nuova Zelanda (inclusi lo scricciolo  dell’Isola Stephens, Xenicus lyalli e il kapapo, Strigops habroptilus)  e di almeno 70 estinzioni locali di uccelli insulari. Voi direte: ok il  Kakapo, il pappagallo piu’ gosso del mondo lo conoscono tutti. Ma lo  scricciolo dell’isola di Stephen che avra’ di particolare da essere  nominato come caso esemplare? L’uccellino, endemico dell’isola, fu  contemporaneamente scoperto e dichiarato estinto grazie al gatto del  guardiano del faro. Riporto dalla sempre eccellente Enciclopedia delle  specie estinte di Day: “Ad un recente (1895) convegno del Club degli  Ornitologi di Londra, l’onorevole Mr W. Rothscild, il ben noto  collezionista, descrisse questi esemplari veramente unici che aveva  ottenuto da Mr Henry Travers di Wellington, che a sua volta li aveva  avuti dal guardiano del faro dell’Isola di Stephen che, da parte sua, si  dice abbia sostenuto di essere in debito con il proprio gatto per  questa importante scoperta.” Abbiamo gia’ visto, a proposito dell’Isola  di Angel de la Guardia, come un solo gatto possa far estinguere  un’intera specie, e cosi’ avvenne anche sull’Isola di Stephen: dopo il  1895 questi uccelli sono piu' o meno scomparsi, e gli unici 16 esemplari presenti  nelle varie collezioni di tutto il mondo sono stati sottratti alla  ciotola del gatto del guardiano del faro. Si pensa in realta' che qualche superstite ci fosse, ma non abbastanza per salvare la specie. Nella fredda isola di  Macquarie, a sud della nuova Zelanda, cio’ che non riuscirono a fare il  freddo e i feroci collezionisti vittoriani poterono i gatti abbandonati  sull’isola dai cacciatori di foche e pinguini: il parrocchetto  dell’isola di Macquarie, Cyanoramphus novazelandiae erythrotis fu  spazzato via in soli 14 anni ed era estinto nel  1890. In Australia continentale i gatti hanno messo in ginocchio il cacatua dalla coda rossa (Calyptorhynchus magnificus) e contribuito all’estinzione o alla rarefazione di decine di altri uccelli e mammiferi come ad esempio il quoll, e almeno tre specie di topi saltatori (Notomys sp.),  ma il grosso dei danni ovviamente e’ avvenuto nelle isole. Nell’isola  di St. Francis nella Baia Grand, ad esempio, i gatti furono introdotti  volutamente dall’unica famiglia residente nel 1890 per controllare una  specie endemica di potoroo, un marsupiale simile ad un minuscolo  canguro. La colpa del potoroo: rubacchiare i prodotti dell’orto. La  sentenza: estinzione totale nel giro di una ventina di anni. Il lavoro  fu cosi’ pulito che non ci e’ rimasto neanche uno scheletro per la  scienza. Di questa specie sappiamo solo che non temevano l’uomo ed erano  diurni. Altre due specie di piccoli potoroo sembrano essere state  eliminate dai gatti in Australia continentale, il Potorous gilberti e il Potorous platyops. Passando alle isole del Pacifico, rimarchevole e’ la storia del colombo crestato di Choiseul (Macrogoura meeki),  un’isola dell’arcipelago delle Salomone. All’epoca gli indigeni erano  ostili (come dargli torto?) e non vi erano spedizioni all’interno  dell’isola. Un collezionista australiano, tale A.S. Meek, acquisto’ sei  esemplari di questo coloratissimo uccello in un mercato, e quindi non  venne mai a conoscenza della loro esatta provenienza. Cedette dopo  questi esemplari al solito Rotschild, il predatore vittoriano per  eccellenza, nel 1904. Spedizioni successive per trovare questi uccelli  nell’isola sono sempre fallite e la specie fu dichiarata estinta nel  1910. I nativi melanesiani, comunque, attribuirono la loro scomparsa  alla predazione dei gatti che erano stati introdotti sull’isola: la  specie viveva prevalentemente a terra ed era quindi una preda molto  facile in un posto dove non vi erano mai stati prima mammiferi. Sempre a  Choiseul i gatti potrebbero aver fatto estinguere anche Zoothera heinei choiseuli,  un tipo di storno, noto per un unico esemplare e probabilmente estinto  intorno al 1940. E’ molto probabile che il lavoro dei gatti su  quest’isola (e su tutte le altre) abbia fatto estinguere anche molte  altre specie di cui non conosceremo mai l’esistenza. In cauda venenum, arriviamo alle isole Hawaii. L’arcipelago  fronteggia una violenta estinzione di massa sin dall’arrivo dei primi  esseri umani, 1600 anni fa circa. Da allora caccia spietata, distruzione  dell’habitat, introduzione di malattie e introduzione delle specie  alloctone piu’ improbabili hanno lavorato per eliminare la meravigliosa e  diversissima fauna che vi era presente. Ai gatti in particolare e’  imputata la minaccia diretta a due specie di uccello, per via della dimostrata predazione dei nidi: Palila (Loxioides bailleui, 60% degli esemplari scomparso dal 2003 al 2008 a Mauna Kea) e  alala (Corvus hawaiiensis); inoltre sono responsabili anche delle minacce a:  rampichino delle Hawaii (Oreomystis mana), procellaria hawaiana dal dorso scuro (Pterodroma phaeopygia sandwichensis), anatra hawaiana (Anas vylvianna), oca hawaiiana (Branta sandvicensis), falco hawaiiano (Buteo solitarius), cavaliere hawaiano (Himantopus knudseni), berta di Newell (Puffinus newelli, 60% degli esemplari scomparsi dal 1993 al 1999), Nuku pu’u (Hemignathus  lucidus affinus), storno maggiore kaua’i (Myadestes myadestinus), storno minore kaua’i (Myadestes palmeri).  Come mai alle Hawaii piu’ che nel resto delle isole pacifiche?  Semplice: oltre al fatto oggettivo di avere una elevatissima quantita’  di specie endemiche, le Hawaii appartenegono agli USA e quindi la loro  fauna e’ molto piu’ studiata perche’ il governo mette a disposizione  fondi.  E ora veniamo alla domanda cruciale: c’e’ rimedio?  Probabilmente e’ tardi, ma qualcosa per salvare il salvabile si puo’ e  si deve tentare. La risposta e’ una sola, ed e’ messa in atto piu’ o  meno in tutte le isole minacciate: per quanto sia crudele, bisogna eradicare i gatti. Eradicare significa per lo piu’ catturare e uccidere, non ci  sono molte altre soluzioni. Alle Hawaii il governo gestisce i gatti in  apposite colonie feline, ma penso che una buona fetta dei gatti ferali  venga soppressa. Campagne del governo invitano i proprietari a tenere i  gatti domestici in casa il piu’ possibile. Non credo tuttavia che  l’approccio pietoso funzioni. Ad Ascension, ad esempio, la comunita’  locale ha accettato di fare sterilizzare tutti i gatti di proprieta’  presenti sull’isola e di non interferire con l’eliminazione dei 500-600  gatti ferali che erano presenti. Dal 2006 non ci sono piu’ gatti  sull’isola e le popolazioni di uccelli sono in lenta ripresa. Cosi’ e’  stato anche per molte isole australiane e neozelandesi. L’eradicazione  dei gatti, ad esempio, ha consentito di salvare gli ultimi esemplari di  kakapo. Va da se' che insieme ai gatti devono essere eradicati anche  tutti i ratti e i topi, e possibilmente anche le manguste, i conigli, le  capre, le pecore, i cani e i maiali, che sono quasi sempre  coresponsabili delle estinzioni. E, naturalmente, la specie piu’ importante di tutte da eradicare dai  piccoli ecosistemi insulari e’ sempre la stessa, la cui identificazione  lascio come utile esercizio per il lettore. Disclaimer: nessun passerotto e’ stato portato  sull’orlo dell’estinzione per scrivere questo post: i tre gatti nelle  foto non sono mai stati capaci di uccidere neanche una falena moribonda. Alcune delle decine di referenze consultate per scrivere questo post: http://www.issg.org/database/species/imp... http://www.ingentaconnect.com/content/bs... (eradication) http://209.85.129.132/search?q=cache:CiF... http://birds.suite101.com/article.cfm/cats__birds__and_ascension_island#ixzz0JUEpJ4KM&amp;D"},
{"title": "Orribile insetto gigante risuscitato cerca casa accogliente (Dryococelus australis)", "text": "Se quello che cercate e' biodiversita' allora le isole non sono il  vostro posto. Come disse un mio amico zoologo, le isole sono noiose. Se  invece quello che cercate sono endemismi, cioe' specie di animali che  vivono solo in un posto e in un'area ristretta, allora siete nel posto  giusto. Questo post e' ovviamente la storia di uno di questi endemismi, una  storia che si e' ripetuta centinaia di volte, un cliche' che prevede che  una specie una volta abbondante si estingua per l'arrivo di specie  alloctone. Questa volta pero' c'e' stato un colpo di scena, e non  sappiamo ancora come andra' a finire. (Photo Source) L'isola di Lord Howe (14.55 km2 ) e' quel che rimane di un grande  vulcano scudo sorto sette milioni di anni fa nel mare di Tasman, tra  l'Australia e la Nuova Zelanda. La terra emersa piu' vicina e'  l'Australia a 600 km verso Ovest e l'isola non e' mai stata in contatto  con altra terra emersa: tutto cio' che c'e' di vivo vi e'  arrivato spinto o dal mare, o dal vento e si e' evoluto in solitudine.  Questo chiaramente significa niente mammiferi (a parte i pipistrelli che  volano) e niente anfibi, gli uni delicati nei viaggi lunghi e gli altri  sensibili all'acqua salata, ma tutto il resto e' meravigliosamente  abbondante, biodiverso ed endemico. La flora nativa consiste di 241  specie di cui il 44% e' endemico, e la fauna include 13 specie di  animali terrestri endemici, piu' uno scinco e un geco endemici solo su  Lord Howe e sull'isola di Norfolk. Non c'erano predatori di taglia  apprezzabile, ne' animali velenosi, quindi il grosso delle bestie  volanti come uccelli e insetti aveva perduto le ali. Quello che ha salvato l'ecosistema dell'isola di Lord Howe e' di  essere stata scoperta dall'uomo solo nel 1778 da una nave che  trasportava forzati verso l'isola di Norfolk. L'isola era stranamente  sconosciuta ai polinesiani per cui le e' stata risparmiata la prima  ondata di estinzioni da taglia e brucia ad opera del \"buon selvaggio\".  L'arrivo dei marinai inglesi e del primo stanziamento umano tuttavia  riscosse immediatamente  il suo pedaggio, consistente in tre specie di  uccelli e nel coleottero curculionide Hybomorphus melanosomus. Gli uccelli erano una gallinella d'acqua tutta bianca (Porphyrio alba, qui a fianco), un colombo (Columba vitiensis godmanae), entrambi incapaci di volare e cacciati dai marinai come cibo, e il parrocchetto Cyanoramphus novaezelandiae subflavescens,  che fu eradicato perche' danneggiava i raccolti dei coloni. I marinai  rilasciarono sull'isola maiali e capre ed e' ben noto che le due specie  sono costantemente in gara tra loro come il miglior desertificatore  dell'anno. Ciononostante, umani, maiali e capre riuscirono a penetrare e  distrussero solo il 30% delle foreste dell'isola. Il rimanente 70%  stava per essere accettato (tirato giu' a suon di accette), quando ci si  accorse che sull'isola c'erano due palme endemiche, Howea belmoreana e Howea forsteriana,  che piacevano molto come piante d'appartamento  e ora sono note come  Kentia dal fioraio. Di conseguenza, anziche' eradicare tutto e piantare  caffe' com'era nei piani, la foresta vergine fu miracolosamente  risparmiata, diventando un vivaio naturale di queste piante. In questo  modo anche noi europei ci becchiamo un po' di alloctoni da Lord Howe,  per par condicio. Sino a qui quindi tutto bene o quasi: l'isola di Lord Howe era  insolitamente ben preservata rispetto al resto delle isole del Pacifico  per via  di un paio di incredibili botte di culo che ne avevano  miracolosamente mantenuto intatto l'habitat, ma niente dura per sempre. I  topolini delle case, Mus musculus, erano gia' sbarcati sull'isola  intorno al 1860, e con loro anche i gatti che avrebbero dovuto  tenerli a bada sulle navi, ma entrambi rimanevano in prossimita' degli  insediamenti umani. Il dramma arrivo' sotto l'aspetto di ratto nero  (Rattus rattus), che sbarco' nel 1918 dal mercantile S.S. Makambo quando  l'imbarcazione infranse la propria chiglia sugli scogli davanti  all'isola: e' ben noto che quando una nave affonda i topi scappano ma  no, il capitano non si chiamava Schettino. I ratti fecero una vera e  propria strage di tutto quello che riuscivano ad acchiappare facendo  estinguere in pochissimo tempo sei specie endemiche di uccelli terrestri  e almeno tre di invertebrati, piu' una delle due specie di mammifero  autoctone, il pipistrello vespertilionide Nyctophilus howensi e un paio di piante. Tra le specie estinte sull'isola di Lord Howe c'e' Dryococelus  australis (qui a fianco, una femmina) uno degli insetti piu' grandi del mondo, e a mio parere anche  piu' brutti. Si tratta di un insetto stecco lungo circa 12 cm e pesante  25 grammi, ovvero quanto un piccolo roditore. Per di piu' e' bruno-nerastro, senza  ali e terrestre, complessivamente somiglia a un grillo del focolare in  versione incredibile Hulk. La povera bestia pero' e' del tutto inerme e  tende a farsi i fatti suoi. Da quel po' che sappiamo della sua biologia  allo stato naturale, da un resoconto del 1916, e' notturno e passa il  giorno nascosto nelle cavita' di alberi vivi, che vengono occupate anche  per anni dalla stessa famiglia, anche 68 individui tutti insieme nello stesso  buco. All'esterno della cavita', nel tempo, si accumulano intere  secchiate di deiezioni miste a uova, il che e' normale perche' gli  insetti stecco svolgono entrambe le attivita' \"escretorie\" appesi ai  rami. Di notte queste \"aragoste di terra\", come venivano chiamati, si  arrampicavano sugli alberi dove si nutrivano di foglie. Il maschio e'  molto diverso dalla femmina, (vedi foto sotto, tratta da qui) ha le antenne piu' lunghe e spesse,  l'addome piu' sottile e corto, gli manca l'ovopositore e ha delle enormi  coxae (cosce) all'ultimo paio di zampe, come quelle degli insetti che  saltano (anche se non salta). Le zampe del maschio sono munite di spine usate per pizzicare le  dita di chi li maneggia, ma in natura non e' chiaro a cosa servano. L'esoscheletro di entrambi i sessi e'  bruno-nerastro brillante, ma alla nascita le ninfe sono color verde  foglia per i primi due stadi.  Prima dell'arrivo dei ratti gli insetti stecco dell'isola di Lord Howe erano cosi' abbondanti che i pescatori  dell'isola li usavano come esca, e pare fossero un po' dappertutto,  anche se non si sa esattamente di che specie vegetali si nutrissero.  All'inizio degli anni venti, dopo appena pochi anni dall'arrivo dei  ratti, non se ne vedeva piu' uno. Un insetto cosi' grande che passa  immobile la maggior parte del suo tempo doveva sicuramente essere una  preda facile per i ratti, e anche succulenta. Nel 1935 nessuno ne aveva  piu' visti da tempo e la specie fu considerata \"rara, se non estinta\". E ora, il colpo di scena. Nel 1964 David Roots, un rocciatore, mentre  si arrampicava sull'impervia Piramide di Ball vi trovo' quasi in cima  una femmina di \"aragosta di terra\", morta di recente. La piramide di  Ball e' un 'isolotto disabitato situato 25 km a SE dell'isola di Lord  Howe e prende il nome dal capitano della nave che scopri'entrambe le  isole nel 1778. E' quello che rimane di un altro vulcano spento ed eroso  ed  e' fondamentalmente costituita da pareti quasi verticali che si  ergono in modo spettacolare dal mare. Non vi e' quasi vegetazione,  soprattutto non arborea. Altri due resti dell'insetto furono scoperti  nel 1969 ma non si capiva come un'isola cosi' brulla potesse supportare  una popolazione di questi insetti vegetariani. Ciononostante parti' la  caccia alla ricerca degli ultimi insetti stecco di Lord Howe ma tutti i  tentativi furono infruttuosi. Finalmente, nel 2001 cinque ricercatori  australiani tornarono nell'isola determinati a trovare Dryococelus australis,  e questa volta ci riuscirono. Sotto un solitario esemplare di un  endemico albero del te' (Melaleuca howeana), forse l'unico albero  dell'isolotto, trovarono resti di escrementi e di uova dell'insetto  tanto cercato, ma nessun insetto. Non e' sorprendente, dato che questi  fasmidi di giorno riposano in anfratti invisibili, quindi per vederli  l'unica possibilita' era tornare di notte. L'arrampicata notturna con le  torce su pareti cosi' scoscese non fu facile, ma fu fruttuosa, perche'  gli insetti erano esattamente li' sull'albero! L'anno successivo i  ricercatori tornarono e trovarono 24 animali adulti, 12 sullo stesso  albero e 12 su cespugli nelle vicinanze e ne presero due coppie per un  programma di captive breeding. Piramide di Ball. Fotosource Di questi quattro animali due furono dati a un privato esperto  nell'allevamento di fasmidi, ma questo tentativo falli'. Due furono dati  all zoo di Melbourne, che riusci', dopo un po' di tentativi ed errori a  trovare le condizioni giuste e a far riprodurre gli animali, che ora  hanno felicemente raggiunto la quota di circa 9000 esemplari.  L'allevamento in cattivita' ha anche reso possibile alcune osservazioni  sul comportamento, e si e' visto che alcuni di questi animali, caso  pressoche' unico tra gli insetti, formano coppie stabili, col maschio  che dorme abbracciando con 2 o tre zampe la femmina (si mettono  paralleli e il maschio la circonda con le zampe di un lato). Questo pero'  succede solo dopo che un maschio e una femmina vengono tenuti insieme  da soli per diversi mesi, quindi resta da vedere se il comportamento e'  riprodotto in natura. La specie comunque e' molto gregaria e data una  scelta di piu' rifugi tendono a stare tutti insieme. Non e' chiaro se la  specie e' partenogenetica, le uova non fecondate vengono deposte ma non  si schiudono. Potrebbe trattarsi tuttavia ancora una volta di un effetto dovuto alla cattivita'. A  parte l'albero del te' endemico, non e' neanche ben chiaro cosa mangino  in natura. [Qui a fianco sir David Attemborough, il patrono dei divulgatori scientifici, esamina uno dei suoi animali preferiti. Fonte] Il passo successivo sara' rilasciare un po' di questi esemplari  sull'isola di Lord Howe, ma prima di fare cio' e' necessario compiere  alcuni passi importanti. I gatti e i maiali sono gia' stati eradicati,  intorno all'anno 2000, ma rimangono alcune capre ferali e, soprattutto, i  ratti e i topi. Fondi sono stati raccolti per cominciare una campagna di  derattizzazione con bocconi avvelenati ma si stima che prima del 2015  non sara' possibile rilasciare gli insetti stecco redivivi. A proposito,  le specie ritenute estinte che poi vengono riscoperte si chiamano  specie \"Lazzaro\", penso sia un nome carino, descrittivo e piu'  efficiente di eufemismi come  \"fossile vivente\". Esiste pero' un altro problema. Se venissero a casa mia e mi  dicessero \"vogliamo reintrodurre il dodo nel tuo giardino\" io direi  \"perfetto, chiudo il gatto in casa e facciamo un passo avanti nella  biodiversita', che bello avere un dodo in giardino!\".  Ma se venissero a  dirmi \"vogliamo rentrodurre nel sottotetto di casa tua un insetto nero,  enorme e un po' schifoso, che tende ad aggregarsi a decine di unita' e  va in giro di notte\"... beh, come dire, il mio sorriso  sarebbe un po' forzato e comincerei a chiedermi dove ho messo il Baygon.  Oltre ad eradicare i ratti, bisogna quindi considerare la  human-dimension di questo rilascio per far si' che la specie venga  accettata (sembra abbia una passione per sottotetti e latrine  all'aperto) e non nuovamente sterminata, questa volta a suon di ciabattate e  insetticidi, e probabilmente questo e' il passo piu' difficile. Questo post e' stato scritto per il Carnevale della Biodiversita', edizione Darwin Day 2013 - \"L'isola che c'e'\". Vai qui per leggere la rassegna degli altri post Bibliografia Hutton, I., Parkes J. P., &amp; Sinclair, A. R. E. (2007) Reassembling island ecosystems: the case of LordHowe Island. Animal conservation 10:22-29"},
{"title": "La speranza dell'orso", "text": "Questo non e' un post standard quanto piuttosto un approfondimento sulla questione orso marsicano, che ho preso a cuore, e di cui potete leggere i dettagli su questo articolo che ho scritto per il  National Geographic. In sintesi i cittadini chiedono al parco di fare riprodurre gli orsi in cattivita' per aumentarne la popolazione e il parco dice no. E' la decisione giusta? Trovate qui di seguito il testo integrale dell'appello, un'intervista al dr. Guacci autore dell'appello, il comunicato stampa del parco col rifiuto e un'intervista al Dr. Febbo direttore del Parco. In fondo trovate infine alcune considerazioni strettamente personali di chi scrive questo blog, elaborate alla luce di quanto detto.  I FATTI Appello per l'orso marsicano della Societa' per la Tutela della Fauna \"G. Altobello\" Al giorno d'oggi l'orso bruno marsicano (Ursus arctos marsicanus, Altobello 1921) appare stretto in una tenaglia: da un lato la difficile convivenza con le attività dell'uomo e, dall'altro, problematiche sanitarie che potrebbero rivelarsi molto serie, se non fatali, per una popolazione così esigua (30-40 individui) e territorialmente concentrata, tale fin dai lontani anni ‘80.Tutte le ricerche più recenti hanno evidenziato l’unicità della popolazione appenninica tra quelle europee della specie Ursus arctos. La possibilità di perdere questa preziosa emergenza faunistica tipica dell’Appennino centrale, descritta quasi un secolo fa dallo zoologo Giuseppe Altobello, potrebbe materializzarsi già nel breve-medio termine. Appare quindi sempre più pressante la necessità di interventi pragmatici diretti alla sua salvaguardia.Pertanto, nel riconoscere al Parco nazionale d’Abruzzo, Lazio e Molise ed alle popolazioni residenti quanto fatto finora per la salvaguardia di questo inestimabile plantigrado, riteniamo non possano essere lasciati soli ad affrontare una sfida che, per il prossimo futuro, si presenta assai gravosa.Rivolgiamo pertanto un appello alle Istituzioni interessate, dalla Commissione europea al Ministero dell’Ambiente, dalle Regioni e Province alle Aree protette dell’Appennino centrale, dai Centri di studio e ricerca alle Associazioni di protezione della natura, affinché non si lasci intentata alcuna prospettiva di intervento.Nell’anno che si apre l’obiettivo della sua salvezza deve costituire una sfida nel campo delle politiche di conservazione e l’orso bruno marsicano dovrà rappresentare per l’Italia ciò che il panda è stato (ed è tutt’ora) per la Cina. Occorre pertanto elaborare una strategia di conservazione ancora più incisiva di quella fino ad ora messa in atto.In tal senso riteniamo siano maturi i tempi per valutare e porre concretamente in essere un progetto di allevamento, in condizioni controllate, dell’orso marsicano. Avvalendosi anche della rete internazionale dei giardini zoologici, e delle specifiche competenze lì esistenti, si potrà costituire uno stock genetico utile sia per favorire la diffusione della specie che per interventi di reintroduzione nel caso si verificasse un crollo della attuale popolazione.Anche se la eco-etologia del nostro orso è certamente complessa e delicata, rammentiamo che interventi simili sono stati già portati a termine con successo consentendo la reintroduzione e la salvezza di specie animali e vegetali sull’orlo dell’estinzione.Facendo quindi affidamento sulla ormai acquisita consapevolezza della unicità del nostro orso e della urgenza di interventi ormai indifferibili, ci auguriamo che le Istituzioni deputate a responsabilità decisionali prendano in considerazione anche questa ipotesi operativa. Intervista al dr. Corradino Guacci sull’iniziativa D1) L'iniziativa vedo che e' firmata a nome di un'associazione privata (Societa' di Storia della Fauna). Che ruolo ha questa associazione all'interno del parco? R1) La Società di storia della fauna \"Giuseppe Altobello\"  è nata nel 2011 (questo lo statuto) da un'idea che mi frullava in testa da una trentina di anni ovvero sulla necessità di indagare le fonti storiche tradizionali per saperne di più sui rapporti uomo-fauna. Dalla considerazione che quella poca saggistica in materia di zoologia storica avesse una assai scarsa circolazione, che andava quindi facilitata, era nato nel 2003, il sito web www.storiadellafauna.it, un tentativo artigianale di offrire, come su di uno scaffale virtuale, parte del materiale che avevo incrociato durante le mie ricerche e che riguardava l'oggetto del desiderio, lupi ed orsi in particolare. Come le dicevo, nel 2011, radunati un po' di amici con i quali avevo condiviso interessi e ricerche nel Parco d'Abruzzo fin dagli anni '80, abbiamo fondato la associazione. Tenga presente che Giuseppe Altobello è lo zoologo molisano, vissuto a cavallo tra Otto e Novecento, che nel 1921 descrisse come sottospecie a parte il lupo appenninico e l'orso marsicano (Canis lupus italicus ed Ursus arctos marsicanus). L'associazione non ha un ruolo particolare all'interno del Parco d'Abruzzo fatto eccezione che il vice-presidente è l'attuale direttore Dario Febbo e, alcuni dei soci fondatori, fanno parte di quel gruppo che frequentava il parco qualche anno fa. Ad esempio Giorgio Boscagli, studioso di lupi ed orsi oggi direttore del Parco nazionale delle foreste casentinesi. Nel maggio di quest'anno siamo stati invitati a presentare una relazione al convegno storico per i 90 anni dall'istituzione. L'attuale commissario/presidente Giuseppe Rossi è anche lui un giovanotto degli anni '80 quando era vicedirettore del parco. Quindi nessun ruolo ma tanta vicinanza e bei ricordi tra vecchi amici. D2) Come vedono l'iniziativa le autorita' del parco? Come mai non hanno sottoscritto il suo appello? R2) Il Parco è uno dei soggetti destinatari dell'appello, alla Istituzione si porta la nostra solidarietà oltre che all'orso...Appare quindi normale che non sia da questi sottoscritto. D3) Da una breve ricerca in rete vedo la sua recente adesione al Movimento Cinque Stelle. Dato il clima pre-elettorale, lei vede questa iniziativa come superpartes o pensa possa contribuire alla campagna elettorale del Movimento? R3) Premesso che sono solo un simpatizzante e non un attivista, ho aderito in tale veste semplicemente come cittadino indignato. Non vi è alcun legame tra l'appello e la mia simpatia per le proposte avanzate da questo movimento. Nè consentirei che ve ne fosse un domani. Altro discorso è se arrivati in Parlamento gli eletti del 5 stelle volessero guardare con più attenzione di quella dedicata finora ai problemi della conservazione: massima disponibilità alla collaborazione ma certamente nell'interesse superiore della protezione della Natura. D4) In termini pratici, ha provato a stimare quanto costerebbe questa iniziativa? Di quanti orsi ritiene dovrebbe essere costituito il nucleo fondatore, come pensa dovrebbero essere attuate le catture e dove dovrebbero essere ospitati gli orsi? Ha provato a stilare uno studio di fattibilita'? R4) Io provengo da studi di economia, la natura e gli animali sono una passione coltivata, quando potevo, nel corso degli ultimi 35 anni. La mia vicinanza al Parco d'Abruzzo deriva come le dicevo da un'esperienza di vita e di amicizie che ha segnato profondamente il mio vissuto. L'appello vuole essere una \"provocazione culturale\", un sasso nello stagno, vuole promuovere un confronto, finora eluso, sulla tematica captive breeding come strumento da aggiungere alle altre good practices messe in campo per la salvezza di questo nostro prezioso plantigrado. Mi pongo pertanto delle semplici domande da uomo della strada, ad esempio mi chiedo se non fosse stato il caso, visto che sono oltre trent'anni che si parla dell'orso a rischio di estinzione e si dotano gli orsi di radiocollare, di effettuare, approfittando delle catture, prelievi di liquido seminale per costituire almeno un embrione di banca del seme? Oppure, con tutti gli orsi che sono passati in questi anni per il giardino zoologico del Parco a Pescasseroli, perché non si è provato a farli riprodurre. Mi risulta che la riproduzione degli orsi in cattività non presenta alcun tipo di problema. Ma, ripeto, sono domande che rivolgo agli esperti e dai quali mi piacerebbe avere delle risposte. D5) Nel suo background Lei ha esperienza diretta di allevamento di animali selvatici? Potrebbe portare un contributo personale o ritiene piu' corretto affidarsi a esperti del settore, o ad addetti del parco? R5) La risposta precedente credo valga anche per questa sua domanda. Qualche risposta tecnica di un certo interesse la può trovare in un lavoro pubblicato qualche anno fa . Aggiunge infine: Quello a cui non vorrei assolutamente assitere da qui a qualche anno sarebbe un re-stocking con orsi sloveni per aver perso tempo ad intraprendere la strada del captive breeding. La attuale popolazione di orso bruno marsicano appare esigua  e  concentrata se ci riferiamo al suo areale di diffusione primaria, ovvero al territorio del parco d’abruzzo e  majella così come, al tempo stesso, ugualmente esigua ma rarefatta se consideriamo un areale più vasto che comprenda ad esempio l'alto molise, il sirente velino, le montagne della duchessa e l'alto cicolano, il gran sasso laga, gli ernici ed i simbruini fino ad arrivare ai sibillini. Una fascia di territorio molto ampia dove non si è a conoscenza di insediamenti stabili. E questo anche perché gli orsi che vi si avventurano hanno una possibilità vicino allo zero di incontrare un partner, riprodursi e quindi colonizzare il nuovo territorio. Quelli poi che si spingono sui sibillini hanno poche possibilità di tornare indietro.... Pertanto per favorire l'espansione della popolazione in aree idonee e, nel contempo, evitare una eccessiva consanguineità,  l’allevamento in condizioni controllate ci sembra una soluzione da esaminare con molta attenzione. Comunicato stampa del PNALM in risposta all'appello della Societa' Altobello RIPRODURRE L’ORSO MARSICANO IN CATTIVITA’ COSA NE PENSA IL PARCO Nei giorni scorsi, la Società di Storia della Fauna “Giuseppe Altobello” di Campobasso, ha diramato un “Appello” per salvare l’Orso Marsicano “tutt’ora ad alto rischio di estinzione se non già definitivamente perduto”. Naturalmente, per il Parco, ben vengano sollecitazioni, appelli e inviti alle Istituzioni interessate affinchè dedichino la massima attenzione alla tutela di questo magnifico e prezioso animale e pongano in essere tutte le iniziative necessarie per assicurarne la sopravvivenza, elaborando strategie di conservazione magari più adeguate e incisive di quelle finora messe in atto. Nello specifico, l’Ente Parco, prendendo atto dello spirito positivo che anima l’iniziativa e ringraziando la Società Altobello per l’attenzione che dimostra per l’orso marsicano e i suoi problemi, ritiene per ora   non praticabile  quanto proposto, per ragioni di carattere logistico e per ragioni etiche e di  conservazione. Quando si parla di popolazioni a rischio di estinzione, il cui contingente numerico è ridotto a poche decine di effettivi, una delle prime ipotesi che si affacciano alla mente è quella della riproduzione in cattività e della reintroduzione degli individui così riprodotti per incrementare la popolazione. Tanti sono gli esempi in proposito: dal panda all’orice d’Arabia, al bisonte europeo. Nel combattere la battaglia per la tutela di specie ad alto rischio, e l’orso marsicano è una di queste, non ci si può permettere il lusso di scartare alcuna opzione. Nel nostro caso, però, ci sono tante criticità, che si possono in sintesi formulare e analizzare, facendo alcune  considerazioni, senza pretendere di essere esaustivi e di completare il campo della discussione. Innanzitutto, se è vero, come è vero, che l’esigua popolazione di orso marsicano, di 40-50 esemplari, è la stessa degli anni ottanta del secolo scorso, ciò significa che comunque per un certo numero di anni è stata assicurata la vita ad almeno un numero minimo di esemplari, grazie all’opera, seppure parziale, del Parco Nazionale. Non si comprende pertanto per quale motivo si debba o si possa ritenere ormai praticamente perduta  la battaglia per l’orso marsicano. E’ evidente comunque che qualcosa non va, se il rischio di estinzione resta immutato e il numero di  individui non aumenta, anzi si teme possa diminuire. Si tratta, forse,  di ricorrere alla adozione di adeguati e a volte più decisi provvedimenti di conservazione, che non sempre è facile individuare e soprattutto fare accettare agli umani destinatari. La riproduzione in cattività implicherebbe la cattura di un maschio e di una femmina, da sottrarre quindi alla attuale esigua popolazione, con le conseguenze negative che si possono immaginare, non essendo peraltro certa la capacità della femmina di riprodursi in cattività. Meglio lasciare il maschio e la femmina liberi di accoppiarsi e riprodursi nelle foreste del Parco, considerato che ad oggi la popolazione ha femmine fertili in grado di riprodursi in natura e che il tasso riproduttivo rimane costante. Senza contare che per realizzare il progetto occorrerebbe o creare un recinto idoneo (spendendo risorse importanti che potrebbero invece essere destinate ad altre misure di tutela) o fare riferimento a strutture (gli zoo) che dovrebbero avere tale recinto. Il recinto dovrebbe consentire di separare il maschio dalla femmina dopo l’accoppiamento, dovrebbe essere in area lontano da interferenze umane, gli animali dovrebbero trovarvi risorse naturali sufficienti o comunque non essere mai in contatto  con chi provvede loro il cibo. In natura i cuccioli restano con la femmina per circa 15 mesi perché soggetti ad una fase di imprinting materno e di apprendimento, al termine della quale sono in grado di alimentarsi autonomamente, avendo sviluppato conoscenza dei luoghi e delle risorse trofiche disponibili. In una riproduzione in cattività come arrivare allo stesso risultato? Non sarebbe infatti per niente semplice  liberare giovani orsi in territori selvaggi di grande estensione, che non ci sono, finendo con l’aggravare il fenomeno dei cosiddetti “orsi confidenti”. Infine, non può mancare la considerazione che qualsiasi progetto destinato a interferire sulle dinamiche di una popolazione in declino, per avere successo implica la rimozione delle cause che hanno portato al declino della specie. Quindi, prima di pensare a riproduzioni in cattività, qualora ve ne fosse bisogno, è opportuno e necessario operare con il massimo impegno per eliminare gli attuali problemi dell’orso marsicano. Ciò sarà possibile, come ripetutamente sottolineato e ribadito dal Parco, associando all’impegno tutte le istituzioni pubbliche e private interessate, migliorando sempre più le capacità di convivenza con le attività umane,  coinvolgendo adeguatamente i diversi attori del territorio e specialmente allevatori e agricoltori, migliorando le misure di tutela adottate e adottandone di nuove più puntuali ed efficaci. Tra le più importanti misure di tutela, da potenziare, andrebbero ad esempio  considerate il maggior  il controllo delle riserve integrali, evitandone qualsiasi tipo di utilizzo economico per assicurare quiete e tranquillità all’orso e il miglioramento dell’accesso alle risorse alimentari anche sperimentando o tornando a sperimentare qualche intervento di allevamento e coltivazione tradizionali. Sarebbe poi necessario regolamentare in modo più deciso il pascolo del bestiame domestico per favorire l’antico allevamento ovino e scoraggiare il pascolo brado gravemente dannoso, chiudere al traffico turistico e comunque incontrollato tutte le strade di penetrazione cosiddette forestali che ancora sono attive, migliorare  il controllo  anche delle zone B e C del Parco, limitare la frequentazione turistica intensiva di alcune zone particolarmente delicate per l’orso  Tutte misure da adottare con il concorso dei comuni e delle categorie  che, purtroppo, spesso non si rendono disponibili e in alcuni casi sono apertamente contrari. Non si tratta che di alcune delle misure  necessarie, in parte già in corso, seppure tra grandi difficoltà, alle quali però tutti devono concorrere convintamente (Stato, regioni, province, comuni, enti, associazioni, istituzioni, operatori, cittadini), nella consapevolezza che soltanto grazie a un grande impegno comune sarà possibile salvare  questo nostro grande e prezioso patrimonio. Deve esser chiaro che, in caso di sconfitta, nessuno potrà chiamarsi fuori e sottrarsi alle proprie responsabilità! Altra cosa è invece perseguire il definitivo riconoscimento della specificità scientifica a livello mondiale dell’orso marsicano, a tutt’oggi praticamente non considerata. Infatti, l’Ursus arctos marsicanus è citato esclusivamente in alcuni lavori italiani e non è citato neppure nella Direttiva Habitat. E’ necessario perciò far conoscere la specificità del nostro orso marsicano a tutto il mondo  facendo innanzitutto conoscere le ultime acquisizioni scientifiche come la cronometria,  gli esiti delle indagini genetiche, ecc.,  in modo da rendere “universale” la battaglia per la sua salvaguardia cercando alleati anche fuori dai confini nazionali. In questo il Parco è del tutto disponibile per ogni collaborazione con Istituzioni, studiosi e ricercatori. (Giuseppe Rossi) Ufficio   di Presidenza Comunicato Stampa n.  1/2013 Domande per il Parco d'Abruzzo, inviate a Giuseppe Rossi (Presidente) e Dario Febbo (Direttore); Risposte di Dario Febbo D1) Il parco non e' piu' commissariato, per quel che ne so. Ci sono dei fondi allocati appositamente per la protezione e la ricerca sull'orso? R1) Al Parco c’è ancora un Commissario (che è l’ex Presidente, Giuseppe Rossi) in attesa che sia nominato il nuovo Consiglio Direttivo, che praticamente è il Consiglio di Amministrazione del Parco stesso.  Il Parco, quindi,  non è commissariato per una specifica ragione, ma solo in attesa della nomina del nuovo organo di amministrazione. Attualmente i fondi per la protezione dell’Orso sono quelli provenienti dal bilancio dell’Ente Parco e quelli derivanti dall’attuazione del progetto Life-Arctos  finanziato dall’Unione Europea. D2) Quali sono i fattori che impediscono la crescita demografica dell'orso? Scarsa natalita', alta mortalita', entrambe, altro? R2) I fattori che impediscono la crescita demografica della popolazione di Orso bruno marsicano sono: - una piccola popolazione ( circa 50 esemplari) vivente in un ambito naturale limitato (l’area del Parco e la sua buffer-zone: circa 130.000 ettari - l’esiguità della popolazione comporta quindi un ridotto numero di femmine riproduttrici e una bassa variabilità genetica con problematiche legati all’imbreeding; - un basso tasso di riproduzione determinato sia da un numero limitato di femmine   riproduttrici che dalle lunghe cure parentali  (mamma orsa tiene con se i cuccioli fino ad un anno e mezzo di vita) che gli consentono di riprodursi ogni 3 anni; - l’alta mortalità dei cuccioli nel primo anno di vita, superiore al 50%; - una elevata mortalità dovuta a cause antropiche (bracconaggio, investimenti stradali, esche avvelenate, etc.); - problematiche sanitarie legate alla compresenza di animali domestici, anche se ciò si presenta raramente. D3) Ci sono al momento dei progetti attivi per rimuovere questi fattori? Che progetti ci sono al momento sull'orso? Come sono finanziati? R3) Il progetto Life-Arctos in atto sta intervenendo per rimuovere i fattori derivanti da cause antropiche, come per esempio la riduzione e l’annullamento del rischio sanitario, la tutela delle fonti alimentari dell’Orso; i fattori su cui non si può intervenire, almeno direttamente, sono quelli legati alla biologia propria del plantigrado. I progetti relativi sono quelli contenuti nel progetto Life-Arctos dell’Unione Europea, mentre altre azioni, come per es. la sorveglianza  sono attuati con fondi dell’Ente Parco. D4) Molti programmi di captive breeding si basano o sull'uso di inseminazione artificiale (panda, ad esempio) o sulla di riproduzione in grandi zone aperte ma recintate (ad esempio l'orice, o il cavallo di Przewalski qui alla ZSL) con successivi programmi di reinserimento graduale in natura nel luogo di origine. Dal comunicato vedo pero' che per captive breeding il parco intende per lo piu' la  riproduzione in gabbia di due individui, che anche se fosse possibile ridurrebbe senza motivo il numero di fondatori al minimo. Come mai si esclude la possibilta' del captive breeding in maniera cosi' totale, magari con tecniche piu' moderne? R4) Il Parco non ritiene che per ora sia necessario un programma di captive-breeding per l’orso bruno marsicano, sia perché questo presenta degli aspetti tecnici di difficile soluzione, se non insormontabili (infatti non ci risulta che ad oggi sia stato mai attuato per il genere Orso), ma, soprattutto, perché prima di questo è necessario rimuovere tutti i fattori limitanti  che condizionano la crescita della popolazione. D5) Il comunicato stampa usa molti condizionali. Che misure sono al momento in corso per aumentare l'accettazione il consenso per l'orso tra i residenti nel parco? Che misure contro il bracconaggio? Che misure per l'aumento dei corridoi ecologici e tra una zona protetta e l'altra? Ci sono piani di gestione a lungo termine? R5) Non c’è un problema di accettazione della presenza dell’orso nel Parco da parte dei residenti, perché il plantigrado vive in questi territori in simbiosi con l’uomo, da sempre, eccezion fatta per qualche gruppo di malintenzionati  o di bracconieri, che sono visti dagli abitanti come dei delinquenti. Nell’ambito del progetto ARCTOS, inoltre, sono previsti molteplici incontri con i diversi gruppi di interesse (allevatori, cacciatori, operatori turistici) proprio per aumentare il consenso e per cercare insieme, attraverso un processo partecipativo, delle soluzioni alle diverse problematiche. Contro il bracconaggio operano le Guardie del Servizio di Sorveglianza del Parco e gli agenti del Corpo Forestale dello Stato addetti alla sorveglianza dello stesso. Nell’ambito dell’attuazione del PATOM (Piano di Azione per la Tutela dell’Orso Marsicano), un protocollo d’intesa promosso dal Ministero dell’Ambiente e sottoscritto dal Parco Nazionale d’Abruzzo e altri parchi, dall’Università “La Sapienza” di Roma, dal Corpo Forestale dello Stato, da associazioni ambientaliste, vari Enti, Comuni, Province e Regioni, con cui tutti i partecipanti si sono impegnati a garantire e a favorire  l’espansione dell’orso anche fuori dai confini del Parco. Il Patom è al momento l’unico Piano di Gestione a lungo termine e a larga scala e il progetto ARCTOS garantirà la realizzazione di molte delle azioni previste dal Piano. LA MIA OPINIONE Bisogna indubbiamente riconoscere che senza l'istituzione del parco Nazionale d'Abruzzo, Lazio e Molise (PNALM) l'orso marsicano probabilmente oggi non sarebbe piu' tra noi. L'impostanza dei parchi per la protezione della fauna selvatica e degli ecosistemi e' indiscussa. Purtuttavia, l'avere delle aree di vincolo agro-pastorale ed edilizio non e' il solo fattore che determina il successo di un'area protetta, e il successo nel proteggere una specie. Al di la' di qualunque altra considerazione sulla gestione del parco, due sono gli elementi che mi colpiscono: 1) che non si abbia idea del numero effettivo di orsi. Ma quanti sono? 40? 50? 10? Il primo e unico studio che stima la popolazione e' del 2008, e ne conta 43 (tra 35 e 67), e avvisa comunque di prendere con le pinze questi dati. Possibile che prima di tale data il parco non censisse la densita' della sua specie bandiera, quella per la cui protezione e' famoso? A Sumatra, Indonesia, sanno quasi una per una quante tigri hanno, di che sesso sono e con chi sono imparentate. E l'Indonesia non e' esattamente un paese occidentale che ha sottoscritto un gran numero di convenzioni internazionali per la tutela dell'ambiente, semmai e' nota per la sistematica distruzione delle sue foreste. Metodi per censirli me ne vengono in mente almeno un paio oltre a quelli elencati nello studio del 2008 e non lo vedo un limite. Soprattutto, di questi 43 (?) orsi, quanti cuccioli? Quante femmine riproduttive? Qual'e' la sex ratio? 2) Che il numero di orsi sia stabile dal 1980. A prescindere che non capisco come si possa affermare cio' con certezza, se non vengono effettuati censimenti periodici, se la popolazione e' stabile puo' significare solo due cose: o che l'area e' a carrying capacity, cioe' l'ambiente non e' in grado di supportare una popolazione maggiore, o che la mortalita' equivale alla natalita' perche' non vengono rimosse le cause di morte o incentivata la riproduzione. A giudicare dalla risposta del Dr. Febbo, mi sembra che il problema sia proprio nell'alta mortalita', ma che non ci siano interventi concreti per tamponare questo problema e permettere quindi alla popolazione un aumento demografico. Se quindi non si possono/vogliono rimuovere le cause di morte, non mi e' chiaro come mai il parco non voglia neanche prendere in considerazione di incentivare l'aumento della natalita'. E' possibile che il captive breeding non sia la risposta, ma lasciare \"il maschio e la femmina liberi di accoppiarsi e  riprodursi nelle foreste del Parco, considerato che ad oggi la  popolazione ha femmine fertili in grado di riprodursi in natura e che il  tasso riproduttivo rimane costante\" significa volere mantenere la popolazione ai limiti minimi, e questo va contro i principi di conservazione di una specie sull'orlo dell'estinzione, contro il ruolo istituzionale del parco, contro le leggi europee a cui l'Italia aderisce e contro il PATOM, Action Plan for the Conservation of the Apennine Brown Bear, sottoscritto da parco, regione Abruzzo e ministero dell'Ambiente. Del resto, la totale passivita' del parco nei confronti dell'orso emerge anche da uno studio, sempre del 2008, firmato da Paolo Ciucci e Luigi Boitani. Gli autori sono molto chiari nel sottolineare la scarsita' di notizie sulla specie e l'inadeguatezza del parco a rispondere alle esigenze di protezione dell'animale, e rimando alla lettura del paper per i dettagli. Dal 2008 la situazione non sembra essere cambiata. Lo scontento e le iniziative di cittadini che si riuniscono in associazioni come la Societa' di storia della Fauna e salviamolorso.it aumentano, ma la cosa non senbra scalfire le autorita' del parco che si arroccano in una posizione che mi sembra scarsamente incline al dialogo. In un'epoca di spending review, ci si comincia allora a chiedere se questa e' la strada giusta. Dai commenti del Dr. Febbo mi pare di capire che ci siano delle allocazioni di danari pubblici che non si rivelano fruttuose, visto che degli orsi si sa pochissimo e sicuramente la popolazione non aumenta. Per contrasto, in Trentino la popolazione di orsi si e' quadruplicata in pochi anni, il che significa che e' possibile ottenere risultati anche da piccoli nuclei fondatori se si lavora bene e si allocano le risorse nel modo giusto, anche senza il captive breeding. Io penso che bene ha fatto il Dr. Guacci a sollevare la questione, ma sicuramente con gli appelli e le suppliche non si salvano gli orsi. Non so come si possa uscire da questa pericolosa situazione di stasi, ma penso che sia diritto dei cittadini che sovvenzionano il parco e le amministrazioni locali e nazionali con le loro tasse di aspettarsi che i loro soldi siano spesi in modo efficace. Ciucci, Paolo; Boitani, Luigi (2008) The Apennine Brown Bear: A Critical Review of Its Status and Conservation Problems Ursus vol. 19 (2) p. 130-145 Gervasi, Vincenzo; Ciucci, Paolo; Boulanger, John; Posillico, Mario; Sulli, Cinzia et al. (2008) A  Preliminary Estimate of The Apennine Brown Bear Population Size Based  on Hair-Snag Sampling and Multiple Data Source Mark–Recapture Huggins  Models. Ursus vol. 19 (2) p. 105-121"},
{"title": "Orologiaio Live - a Ferrara", "text": "Darwin Day Ferrara 2013 Giovedì 28 febbraio ore 21 – Museo Storia Naturale di Ferrara “L’Orologiaio miope” L’evoluzione e la biodiversità come non le avete mai lette (e neanche ascoltate). Cos’hanno in comune Alien e una larva di crostaceo? O i polpi con i replicanti di Blade Runner? Ho voluto un po’ sdrammatizzare l’immagine di Richard Dawkins: l’evoluzione che non vede che cosa fa e dove va, molto più che l’indovino Tiresia mi ricorda mister Magoo, un vecchio personaggio dei cartoni animati molto miope che perde di continuo gli occhiali. C’è dramma nella cecità, e l’implicazione di altri sensi che possono direzionare l’orologiaio. Quando ho perso le lenti a contatto, invece, mi sono limitata a sbattere contro tutti gli spigoli possibili e a riempirmi di lividi, finché non ho trovato la strada di casa. Warning: Quando parlo dal vivo sembro Bridget Jones nei suoi peggiori momenti, poi non dite che non vi avevo avvisati, ma tanto l'alternativa e' guardare in TV il papa che va in pensione, almeno io vi parlo di mostri solo dal punto di vista estetico. "},
{"title": "The rise and fall of the Italian museums", "text": " Abbiamo assistito tutti con sgomento all'incendio della Citta' della Scienza a Napoli. In una nazione gia' colpita dalla crisi politica che non si capisce chi governa, dalla crisi economica con lo spread che sale, dalla crisi di posti di lavoro che tocca emigrare all'estero, dalla crisi di valori che il papa manda tutti all'inferno e se ne va in pensione, l'essersi accorti che l'Italia aveva delle strutture scientifiche adeguate ad un paese civile ha sconvolto tutti: \"Ma come, ci sono musei scientifici in Italia?\" \"C'erano\" \"Ah, meno male\" \"Meno male cosa?\" \"Che c'erano\". Solo che, adesso, non ci sono piu'. E non mi riferisco solo alla citta' della Scienza di Napoli. Vivendo all'estero ho una percezione piuttosto a macchia di giaguaro leopardo di quel che accade, ma la mia sensazione e' quella di una decadenza delle strutture museali scientifiche che ben si accompagna a quella delle universita', delle scuole e dei centri di ricerca italiani in generale. Ogni volta che entro in un museo di storia naturale italiano vedo curatori ridotti all'osso (come numero, non ancora per la fame, ma ci si puo' lavorare) rimpiazzati da personale assunto con contratti di mezz'ora, quando li si paga. Vetrine che risalgono ai tempi di Odoardo Beccari, tarme originali di Sarawak incluse, e collezioni dal valore inestimabile che nessuno si fila e stan li' a ingiallire con gli esemplari tutti ammassati. Il materiale interattivo non si sa cosa sia, ma si intuisce in generale lo sforzo dei curatori per ammodernare a costo zero o quasi le esposizioni con diorama e modellini di plastica. \"Non ci sono fondi\", ribattono di solito sconsolati i direttori e i curatori dei musei che mi vedono occhieggiare con cupidigia questo o quell'esemplare quando chiedo perche' sta' li' ammassato dietro una folla di altri campioni. Ricerca poca, conferenze poche, pubblicazioni poche, outreach o come diavolo si dice in italiano quasi inesistente, tutto paralizzato dall'assenza di fondi e di personale. Nell'ultimo anno o giu' di li' mi e' capitato di visitare il museo di Storia naturale di Torino, Carmagnola, Genova, Milano, Ferrara, e mi e' parso che la musica fosse sempre la stessa, e il motivo quello di un notturno. Al sud, dove sono nata e mi sono culturalmente formata, ancora peggio. La citta' della scienza di Napoli, a mia grande onta, non l'ho mai visitata ma non mi vengono in mente altre grandi strutture museali di riferimento scientifico da Roma in giu'. I musei di meta' Italia sono decadenti, e quelli dell'altra meta' inesistenti, ma il tutto fa parte dello stesso atteggiamento di generale e disinvolto disinteresse nei confronti di parole con piu' di due sillabe come con-ser-va-zio-ne e pa-tri-mo-nio-cul-tu-ra-le. D'altro canto, certezze non ne ho, ma ho come il sospetto che chiunque abbia dato fuoco alla Citta' delle Scienze, se di dolo si tratta, abbia invece capito benissimo l'importanza della ricerca scentifica, degli incubatori scientifici e tecnologici e della comunicazione della scienza, altrimenti sarebbero andati a bruciare il santuario della Madonna sp. In mezzo a tutto questo crepuscolo della scienza, brilla tuttavia come un faro il MUSE, il nuovo museo della scienza di Trento che sara' inaugurato tra breve. In una nazione in cui i musei si devono contendere i pochi spiccioli messi a disposizione dal governo e dai comuni o, peggio, vengono dati alle fiamme e poi bisogna fare la colletta alla stazione come i tossici per poterli ricostruire, il MUSE sembra essere sorto in Svezia piuttosto che in Italia. Sara' che Trento e' provincia autonoma, sara' che forse sono veramente un po' tedeschi, ma finalmente qualcuno ha deciso di investire, di investire davvero, nella scienza e nella ricerca scientifica creando un edificio inimmaginabile persino nei sogni erotici del piu' sfrenato direttore di museo del profondo sud. 12.000 metri quadrati di esposizioni, laboratori, biblioteca, serra e cosi' via, creato per uno dei musei italiani piu' attivi dal punto di vista della ricerca scientifica sembra quasi troppo bello per essere vero. Il MUSE, inoltre, dimostra anche un'altra cosa importante: SI-PUO-FARE, come diceva Frankenstein jr. molto prima di Obama. Piuttosto che deprimerci e guardare impotenti le immagini del rogo di Napoli, quindi, sarebbe bello pensare alla Citta' della Scienza come a una fenice (mi cospargo il capo di...  ceneri per l'immagine retorica, e anche per questa battuta) , un polo scientifico che puo' e deve essere ricostruito (possibilmente con dei sistemi di allarme migliori). Se e' stato possibile costruirlo la prima volta e se proprio adesso, con la crisi, il governo, il papa e tutto il resto, e' possibile inaugurare il MUSE, non solo ricostruire la citta' della Scienza non dovrebbe essere visto come un'utopia, ma forse e' ora che da questa storia impariamo qualcosa. Passato il trauma da rogo e avendo scoperto che i musei della scienza esistono, funzionano e vengono costruiti, forse e' il caso di rivalutarli e soprattutto di fare lobby per allocare risorse per la scienza."},
{"title": "Angeli che mangiano farfalle (Clione limacina e Limacina helicina)", "text": "Alcuni animali volano. Questo e' un fatto noto a tutti. Si liberano  dei vincoli della forza di gravita' che li terrebbe ancorati a terra e  conquistano leggiadri le tre dimensioni. Il poter rimanere sospesi in  alto consente loro spostamenti senza limiti in tutte le direzioni, e di  guardare serafici dall'alto le creature che continuano a strisciare su  questa terra, come noi. Un prerequisito per conquistare la liberta' del  volo e' di possedere delle ali, per la propulsione e la direzione, per  decollare e planare. Ogni creatura che e' uscita vittoriosa dalla  battaglia contro la gravita', come uccelli, insetti e pipistrelli, ha  dovuto reinventare le sue ali a partire da strutture preesistenti, di  solito gli arti anteriori. Non e' facile arrivare a tanto, molti ci  provano, falliscono e planano. Alcune lumache volano, e questo e'  un fatto che pochi sanno. Le lumache con le ali sono chiamate  pteropodi, che significa piedi alati perche' e' proprio dal piede, la  struttura su cui le loro colleghe strisciano, che si sono evolute le ali  di queste delicate creature. In termini meno poetici le lumache volanti  appartengono al gruppo dei gasteropodi opistobranchi, che significa  \"con le branchie dietro il cuore\". Esistono due grandi gruppi di lumache  con le ali, Thecosomata e Gymnosomata, ciascuno comprendente diverse  specie, distribuite in tutto il mondo. Foto Al gruppo dei Thecosomata  appartengono le farfalle di mare che volano... in acqua. Tutto sommato  per volare il prerequisito fondamentale non e' il mezzo in cui si rimane  sospesi, ma il distaccarsi dalla gravita' e dalle due dimensioni.  Diverse specie di questi gasteropodi conservano la loro conchiglia,  quindi sarebbe piu' corretto compararle a chiocciole che a lumache. Il  piede si e' trasformato in due grandi ali dette parapodia che  battono lente consentendo alle farfalle di mare di spostarsi e  volteggiare tra il plankton alla ricerca di cibo. Tra le varie specie di  farfalla di mare la piu' diffusa e' sicuramente Limacina helicina,  che arriva a costituire sino al 50% del plankton in alcune zone  dell'Artide, dove questa diafana creatura vive. La conchiglia, grande  all'incirca 1 cm, e' costituita di delicata aragonite trasparente e ha  una simmetria levogira, al contrario del guscio delle colleghe  \"gravitate\" al suolo,  destrogiro nel 90% dei casi. L'acidificazione  degli oceani dovuta all'aumento della CO2 in atmosfera pone un serio  rischio alla sopravvivenza di Limacina, poiche' l'acqua acida  discioglie l'aragonite, e quindi c'e il serio rischio che queste  creature si estinguano trascinando con se' come le tessere di un domino  tutte le numerose specie che si nutrono di plankton, e quelle che si  nutrono di mangiatori di plankton. Il loro corpo e' violetto-purpureo e  le due grandi ali protrudono dall'opercolo della conchiglia e battono  ritmicamente. Per ottenere l'energia necessaria queste \"farfalle\"  preferiscono vivere in acque fredde che sono piu' ricche di ossigeno.  Al  gruppo dei Gymnosomata (corpo nudo) appartengono invege gli angeli di  mare, bellissime creature trasparenti che hanno perso completamente la  conchiglia. Il piede si e' trasformato in due alucce che battono  velocemente consentendo a questi animali scatti notevoli, anche se in  media la frequenza e' di 1-2 battiti al secondo. Sembrano una versione  acquatica delle fatine dei fiori, gli manca solo la polverina dorata da  spargere in giro, hanno tutto, le antennine sulla testolina, il  corpicino aggraziato che sembra quello di un fantasmino e le alucce  delicate. Possiedono anche un interessante modo di nutrirsi. I  nostri aggraziati angioletti marini sono infatti dei predatori  ultraspecializzati su un solo tipo di preda: le loro cugine Limacina, le  farfalle di mare. Limacina helicina e' senz'altro preferita ma neanche Limacina retroversa e' disdegnata. Non si nutrono di altro: ad eccezione delle veligere,  ovvero la faorma larvale appena schiusa dall'uovo, munita di conchiglia,  che e' erbivora, tutti gli stadi larvali e giovanili e l'adulto di  Clione predano Limacina, scegliendo di volta in volta lo stadio vitale  delle dimensioni piu' idonee. WARNING. La descrizione  della predazione e' spaventosa, sembra un film dell'orrore giapponese,  di quelli in cui la bella ragazza si trasforma in un mostro sadico che  tortura la vittima per ore. Innanzi tutto, e' necessario che una  farfalla di mare e un angelo di mare vengano casualmente in contatto,  evento tutt'altro che improbabile quando entrambe le specie sono al  massimo della fioritura tra la primavera e l'autunno artico. Se Clione  ha la possibilita' di scegliere tra piu' vittime, sceglie sempre la piu'  grossa possibile. Appena il contatto avviene... BLINK! Nell'arco di  50-70 millisecondi dalla bocca dell'angelo fuoriescono sei tentacoli  pompati violentemente all'esterno dai liquidi interni del mollusco, uno  dei piu' rapidi movimenti idraulici che si conoscano (qui e qui potete vedere dei filmati di Clione in azione). I sei tentacoli  afferrano saldamente la conchiglia della farfalla, ed e' la fine. I  tentacoli, tenendo saldamente in un abbraccio mortale la conchiglia, la  rigirano in modo da posizionarla con l'apertura rivolta verso la bocca  dell'angelo, che in questo stadio e' enorme e aperta al massimo.  Contemporaneamente due uncini vengono estroflessi da apposite sacche e  inseriti nel corpo della preda, di solito alla base delle ali. Modificato da Lalli (1970) La  vittima solitamente risponde dibattendosi con rapidi movimenti  delle ali, mentre l'angelo aspetta paziente che la sua vittima si  stanchi. Dopo circa un quarto d'ora dalla cattura la preda e' esausta e  compie con le ali solo deboli movimenti che non disturbano troppo  l'angelo della morte. A questo punto Clione ritrae gli uncini, che  traschinano con se' la povera Limacina, che viene cosi' estratta dalla  conchiglia e ingoiata intera e ancora viva attraverso l'enorme bocca  spalancata. Dal momento che il corpo dell'angelo e' trasparente, e'  possibile vedere in controluce l'ombra scura del corpo della farfalla  che si muove e ancora si dibatte debolmente all'interno dell'esofago del  suo predatore. Qui la radula, la lingua uncinata tipica di tutti i  gasteropodi, si muove su e giu' raschiando via pezzi della vittima  inerme come se fosse una lima, sino a consumarla completamente. Il tempo  totale per compiere tutte  queste operazioni oscilla tra 2 e 60 minuti,  dopodiche' l'angelo ritrae i tentacoli, lascia cadere la conchiglia e  vola via. A volte la farfalla riesce a contrarsi in profondita'  nella conchiglia, trascinandosi dietro i due uncini saldamente infissi  nelle sue carni. Se questo accade o se ci sono poche prede l'angelo continua a nuotare abbracciando la sua preda tra i tentacoli (coni in termini tecnici) anche per diverse ore. Se ci sono altri angeli affamati nei dintorni, si scatena l'Armageddon. Gli angeli cominciano una furibonda battaglia per il possesso della preda che di solito si conclude con la vittoria di Lucifero dell'angelo piu' grande. Se l'aggressore riesce a strappare la preda al  primo angelo, questi reagisce furiosamente con violenti movimenti delle  ali, rapide estrazioni e contrazioni dei coni e attacchi furibondi al  ladro. La battaglia si conclude o quando uno dei contendenti riesce a  estrarre la farfalla dal guscio e ingoiarla o quando la preda muore per i  bistrattamenti: nessuno vuole mangiare una preda morta, e la farfalla  viene lasciata cadere. Limacina, dal canto suo, conosce solo due  risposte alla predazione: o cerca di scappare, o smette di nuotare e si  lascia cadere al fondo. Entrambe le risposte sono, in questo momento  della storia evolutiva degli pteropodi, inefficaci perche' Clione e' un  nuoatore molto piu' agile e veloce e non ha problemi a inseguire e  catturare la preda una volta che l'ha localizzata. L'angelo e' un  predatore cosi' raffinato che riesce ad assimilare il 90% del carbonio  della sua preda e quasi il 100% dell'azoto: la preda e' tutta una  \"razione fisiologicamente utile\" per Clione limacina. Il carbonio  viene convertito in speciali grassi presenti in abbondanza nel corpo di  clione (sino a oltre il 50% della massa) che consentono a questi animali  di avere riserve particolari per i periodi difficili. intatti questi  gasteropodi rispondono male all'assenza di cibo perche' il digiuno ne  rallenta enormemente il metabilismo, anche sino a venti volte, e  solo una preda cicciotta riesce a riattivarle.La presenza di questi  grassi speciali ne consente pero' la sopravvivenza nelle gelide acque  artiche. Dal canto loro, neanche le farfalle di mare sono  esattamente erbivore. Se e' vero infatti che meta' del contenuto del  loro intestino e' costituito da diatomee (indigeribili) e altre alghe,  e' anche vero che l'altra meta' e' costituita da copepodi e da  baby-farfalle di mare, in altre parole sono cannibali e predano i loro  stadi giovanili, comportamento assente in Clione. I Thecosomata e i Gymnosomata, secondo moderne ricerche filogenetiche,  sono gruppi fratelli,  ovvero sono strettamente imparentati gli uni con gli altri, piu' di  quanto lo siano con gli altri gasteropodi, e discendono da un  progenitore comune. Non sarei stupita se fosse stata proprio la  tendenza cannibale dell'antenato comune a convertire un'unica specie di  gasteropode in due che svolgono il ruolo di preda e predatore. Tutte le  modifiche, la perdita della congliglia, le ali etc sarebbero in questo  caso da ascriversi a una corsa della regina rossa che dura da almeno 60  milioni di anni (datazione dei primi fossili di Thecosomata che, avendo  la conchiglia, fossilizzano meglio) e che si basa su chi e' piu' bravo a mangiare l'altro. Le  apparenze ingannano. Ho aperto questo post descrivendo le farfalline  marine e le fatine dei fiori. Lo chiudo con le farfalle cannibali e gli  angeli della morte. Fate attenzione agli angeli. Potrebbero avvicinarvisi in un blink. Alcune referenze: Klussmann-Kolb, A., &amp; Dinapoli, A. (2006). Systematic position of the pelagic Thecosomata and Gymnosomata within Opisthobranchia (Mollusca, Gastropoda) - revival of the Pteropoda Journal of Zoological Systematics and Evolutionary Research, 44 (2), 118-129 DOI: 10.1111/j.1439-0469.2006.00351.x Mileikovsky S. A. (1970) Breeding and larval distribution of the pteropod Clione limacina in the North Atlantic, Subarctic and North Pacific Oceans. Marine Biology 6(4): 317-334 Lalli, C.M. (1970) Structure and function of the buccal apparatus of Clione limacina (Phipps) with a review of feeding in gymnosomatous pteropods. Journal of Experimental Marine Biology and Ecology 4(2) 101-118"},
{"title": "L'Orologiaio Miope va su National Geographic", "text": "Questo blog parla di creature strane, a volte brutte e poco  simpatiche.  Di quegli animali, insomma, non abbastanza fotogenici per i  divulgatori  televisivi, non abbastanza esemplari per i testi patinati,  non  abbastanza grandi per essere notati. Di quelle creature,  insomma,  che non sembrano tanto disegnate dal famoso “orologiaio cieco”,  quanto  da uno miope e distratto. Questo scrivevo 5 anni fa, quando tutto comincio' con l'idea di  aprire un blog  che parlasse di animali di cui nessuno desidera davvero  sapere troppo. La promessa e' stata mantenuta, di creature brutte,  antipatiche, piccole, insignificanti (apparentemente), ma anche rare,  misteriose, estinte, poco conosciute ne sono passate moltissime in  rassegna sul blog dell' Orologiaio Miope.  A quanto pare, non era vero che nessuno voleva saperne troppo, anzi, le  cose sono andate esattamente al contrario e il blog ha avuto successo. Motivo per cui e' stato promosso ed eccoci qui, blasonati. Se la  carriera del blog continua cosi' luminosa come e' cominciata tra qualche  anno mi chiederanno di scrivere su Famiglia Cristiana Nature. Gli animali di cui nessuno desidera davvero sapere troppo  continueranno ad essere descritti qui. Insieme a loro, come e' stato  fatto sinora, si discutera' di argomenti di cui magari qualcuno desidera  sapere qualcosa, tipo evoluzione, ecosistemi, estinzioni, biogeografia  etc. Siccome pero' i trattati scientifici mi annoiano, anche quelli che  scrivo io (soprattutto quelli che scrivo io), qui tutto verra' trattato,  come sempre, con leggerezza e confezionato con foto di brutti musi. Chi  resiste alla visione di una sanguisuga che fuoriesce da un orifizio a  caso per il tempo necessario a leggere cosa c'e' scritto  sotto riceve in cambio il dono della Conoscenza (che ci faceva li' la  sanguisuga?). Il prossimo animale, lo prometto, non sara' brutto, sara'  semplicemente  sconosciuto, giusto per assestare lo stomaco  di eventuali nuovi lettori di passaggio. Nel frattempo, riporto qui di sotto le risposte a due domande che mi vengono comunemente rivolte: 1) D- Da dove deriva il nome del blog? R- E' spiegato tutto qui 2) D- Ma quanti animali brutti/strani/poco conosciuti ci potranno mai  essere per andare avanti da cinque anni e progettare di scriverne per  almeno altrettanti? R- Qui la risposta A presto con la prima puntata \"ufficiale\" dell'Orologiaio \"National Geographic\" Miope"},
{"title": "Coralli di Norvegia (Lophelia perthusa)", "text": "-Pare che tutti i coralli si estingueranno per via del riscaldamento globale -Beh, tutti tutti no, dai, forse almeno quelli di acque fredde si salveranno -Come acque fredde? I coralli vivono dove ci sono le barriere coralline, ai Tropici, lo sanno tutti -'nsomma,  non proprio tutti, ci sono anche quelli in Norvegia -Eh? Ma forse sono specie non coloniali, di quelli individuali microscopici e solitari che non fanno le barriere, oppure non hai capito bene -No no, mi riferisco a barriere coralline in profondita', in pieno Nord Atlantico. -ma forse e' roba fossile che sta li' da quando la terra era molto piu' calda -no no, povere bestie, sono vivi e vegeti. -In Norvegia dici? -Temo di si Coralli e spugne nello Stretto di David, tra il canada e la Groenlandia. Fotocredit La parte tragicomica di tutta questa conversazione (avvenuta realmente)  e' che non solo i coralli di acque fredde esistono, ma sono anche oltre la meta' delle 5200 specie esistenti. Non e' neanche un particolare mistero o novita', la cosa e' ben nota alla scienza, lo sapeva anche Linneo, che del resto viveva ad Uppsala. E' che quando pensiamo ai coralli ci vengono in mente 1) il corallo rosso del Mediterraneo (Corallium rubrum), quello che e' quasi estinto perche' ci si fanno i gioielli; 2) le vacanze sugli atolli corallini tropicali, o in prossimita' della barriera corallina australiana o mesoamericana. Tutti gli altri coralli si arrangino. Ci sono specie di coralli che vanno, come diffusione, dall'Artide all'Antartide, passando indisturbate per le profondita' dei tropici, altre che preferiscono latitudini elevate come la Scozia o la Groenlandia, e infine ci sono i coralli che vivono ai tropici in acque poco profonde. Ce n'e' per tutti i gusti. Il trucco non e' la geografia, ma la temperatura dell'acqua, che dev'essere al di sotto di una certa soglia di tollerabilita'. Se in superficie fa caldo, basta scendere in profondita', e di fatto ci sono specie di corallo di acque fredde che vivono tranquille a 5000 metri di profondita', con punte che arrivano agli 8000. La principale distinzione tra i coralli a cui tutti siamo abituati a pensare, quelli degli atolli corallini e di acque calde e poco profonde, e i coralli di acque fredde e profonde e' la presenza o meno di Zooxantelle. Le Zooxantelle sono alghe brune unicellulari (tecnicamente Protista, ma lasciamo perdere la tassonomia) del gruppo dei Dinoflagellati. Alcuni coralli hanno acquisito la capacita' di \"inghiottire\" attraverso le loro cellule (un processo che in termini tecnici si chiama endocitosi) queste alghe, che arrivano sino a formare anche il 30% della massa del polipo. In azzurro i polipi, con all'interno le zooxantelle visibili come puntini marroncini. Fotocredit Piccolo volo pindarico. I coralli sono organismi del gruppo degli Cnidari e ogni singolo, microscopico individuo, costituito da un sacchetto coi visceri e una coroncina di tentacoli piu' o meno urticanti intorno alla bocca, viene chiamato polipo, con la \"i\". Il polpo invece, quella roba che si mangia in insalata anche se spesso e' piu' intelligente del proprietario del piatto,  e' un mollusco cefalopode, e i due non hanno nulla a che spartire tranne una somiglianza nel nome. Un'insalata di polipi risulterebbe alquanto indigesta per via dello scheletro calcareo dei coralli. Do' per scontato invece che tutti sappiano che una barriera corallina e' costituita da una colonia di milioni di polipi che costruiscono il loro guscio calcareo gli uni sugli altri, anche per milioni di anni. Bando alle digressioni, torniamo alle zooxantelle, la chiave di tutto.  Si diceva, le zooxantelle vengono \"catturate\" dalle cellule dei tentacolini di alcune specie di corallo e messe amorevolmente a dimora nello strato interno di cellule del polipo (l'endoderma), per meglio proteggerle, tanto gli strati di cellule al di sopra sono trasparenti. Essendo alghe, le zooxantelle sono capaci di fare la fotosintesi, usando i nutrienti base catturati dai tentacoli del polipo, la CO2 della respirazione dell'animale e, naturalmente, la luce solare. Il polipo in cambio riceve una paccata di zuccheri e lipidi ad alta energia che gli consente di crescere e prosperare rapidamente e costruire il suo guscio, di solito di aragonite, una forma di carbonato di calcio piuttosto delicata. Ovviamente, per far si' che la fotosintesi avvenga, il corallo deve vivere in acque poco profonde dove l'acqua e' trasparente alla luce solare e con un'intensa insolazione costante tutto l'anno, e nelle condizioni giuste di pressione e temperatura che agevolano la formazione dei delicati cristalli di aragonite. In altre parole, ai tropici. La simbiosi tra polipi dei coralli e zooxantelle e' antichissima, ne sono state trovate evidenze nelle Scleractinie (il tipo di coralli che tendono a formare barriere coralline) del Triassico, ma quasi certamente e' precedente e risale al Paleozoico, a forme ora estinte di corallo. Mi farebbe comodo poter scrivere che un giorno un corallo riusci' a catturare una zooxantella e da li' si differenziarono due rami, uno che viveva in acque basse e poco profonde costruendo barriere coralline grazie all'aiuto della fotosintesi delle zooxantelle, e uno senza zooxantelle che rimase negli strati profondi, crescendo lentamente senza possibilita' di formare barriere e dovendo accontentarsi della piu' robusta calcite invece che dell'aragonite per il guscio. Mi farebbe comodo ma, purtroppo, non sarebbe vero. Distribuzione dei coralli di acqua fredda. Fotocredit La realta' e' infatti molto piu' complicata: se un tempo si credeva, eseminandone solo la morfologia, che esistesse una sola specie di zooxantella simbiotica coi coralli, Symbiodinium microadriadicum, le analisi molecolari hanno messo in luce che si tratta di molte specie diverse. I coralli non sono specializzati su questa o quella specie e sono state osservate anche due specie diverse di zooxantella in una colonia quindi, dal punto di vista dei coralli, basta che respiri, o almeno che faccia fotosintesi. Ci sono alcune specie di coralli (poche, per la verita'), che sono simbionti facoltativi, cioe' hanno o non hanno le zooxantelle a seconda di come butta.  Questo significa fondamentalmente che la simbiosi tra polipo e zooxantella si e' evoluta molte volte nella storia e tutti i cinque principali gruppi di coralli hanno sia specie zooxantellate che specie azooxantellate. Quanto alla capacita' di costruire barriere coralline, non c'e' una correlazione univoca, ci sono coralli con le zooxantelle che costruiscono barriere e coralli senza zooxantelle che costruiscono barriere, e coralli con le zooxantelle che non costruiscono barriere etc, tutte le possibili combinazioni valgono, come e' normale che sia in un gruppo che esiste da almeno mezzo miliardo di anni passando attraverso almeno sei grandi estinzioni di massa. I vantaggi di avere le zooxantelle sono quindi ovvi, crescita rapida in acque povere di nutrienti, al caldo e alla luce. Ma allora, perche' i coralli di acque fredde rappresentano oltre la meta' delle specie di corallo? Non  conveniva  anche a loro procurarsi delle alghe? Perche' non si sono estinti? Il vantaggio c'e' e a pensarci e' evidente: si tratta semplicemente... di dominare il resto degli oceani. Senza le zooxantelle un corallo puo' vivere dove gli pare, alla profondita' che vuole e alla temperatura che crede, limitato solo dalla disponibilita' di nutrienti, di substrato adatto e dalla solubilita' del carbonato di calcio. Certo, crescera' piu' lentamente, ma i polipi di acque fredde hanno anche una particolarita' unica: potrebbero permettersi il lusso di considerare Matusalemme un ragazzino imberbe. Leviamoci il cappello, siamo di fronte agli animali piu' longevi di cui si abbia notizia, e non come colonia, ma come individui. Coralli individuali di acque fredde, soprattutto coralli dorati del genere Gerardia e coralli neri del gruppo degli antipathari possono tranquillamente vivere un migliaio di anni. Datazioni al 14C hanno dimostrato che i piu' vecchi tra i coralli  erano gia' vivi quando Tutankamon (1333-1322 a.C.) regnava e coralli del genere Leiopathes si stima possano vivere, individualmente, anche 4000 anni. Un'esistenza cosi' lunga assicura di riuscire ad avere molti figli anche quando il tasso di crescita e' lento, e tutto sommato consente che almeno parte della progenie, prima o poi, trovi delle condizioni ambientali favorevoli dove vivere, e questo e' sicuramente un grande vantaggio evolutivo. Sino a qui abbiamo capito che ci sono coralli d'acque fredde, ma sino a che non ne incontriamo almeno uno da vicino temo che la faccenda resti un po' spersonalizzata, e' un po' come la differenza tra spettegolare sul vicino di scrivania in ufficio e spettegolare sul presidente Obama.  E allora facciamolo, questo esempio. Uno dei piu' famosi coralli di acque fredde e' Lophelia pertusa, che vive principalmente nel Nord Atlantico con qualche timida puntatina in profondita' ai Caraibi e nel Mediterraneo. Lophelia pertusa. Fotocredit Si tratta di una delle 711 specie di scleractinie azooxantellate, probabilmente la piu' comune nel Nord Atlantico. Sebbene sia spesso identificata come \"corallo bianco\" in realta' lo scheletro calcareo puo' avere colori che vanno dal bianco candido al giallo, all'arancio, al rosso. Non avendo alghe che provvedono per il loro cibo, questi coralli sono microfiltratori e si nutrono di plancton e residui che \"nevicano\" giu' dalla superficie seguendo la gravita', le correnti marine  e le onde sottomarine, per cui hanno bisogno di acque sempre relativamente mosse. Catturano il cibo (copepodi, per lo piu') tramite le nematicisti, le particelle urticanti dei tentacoli, e sono in grado di mangiare organismi lunghi sino a 2 mm, il che non e' male per un organismo lungo esso stesso pochi mm. La sacca che forma il corpo del polipo e' suddivisa da setti che vanno dalla parete all'asse centrale formando come degli spicchi il cui numero varia in multipli di sei (6,12,18,24... ) per cui questi polipi appartengono al gruppo degli esacoralli (a guardarli in sezione sembrano un'arancia tagliata in due) . Ad ogni setto corrisponde un tentacolo, anch'essi quindi in multipli di sei. Ogni polipo e' completamente isolato dai  confratelli, murato in isolamento dal guscio calcareo, a differenza di altri polipi coloniali i cui scheletri calcarei non si chiudono completamente. I sessi sono separati e ogni colonia e' o maschio o femmina, dato che si forma per gemmazione (e quindi clonazione) di un individuo. Struttura interna di un esacorallo (Cladocora caespitosa, una madrepora zooxantellata del Mediterraneo) Il Molto Reverendo Erik Pontoppidan, vescovo di Bergen, fu tra i primi a menzionare la presenza di coralli in Norvegia nel suo trattato Versuch einer natürlichen Geschichte Norwegens (Storia naturale della Norvegia), del 1755. In particolare, nel capitolo dedicato ai vegetali marini, descrive un esemplare \"completamente bianco, con i fiori molto piu' grandi del precedente [campione], alcuni dei quali piu' larghi di uno scellino, e parimenti espansi come un fiore in pieno sboccio; per la cui singolare bellezza chiesi che ne fosse preso un pezzetto\". Tre anni piu' tardi Linneo, che sapeva distinguere animali da vegetali,  descrisse la specie come Madrepora pertusa, anche se poi e' stato riclassificato come Lophelia. Pontoppidan racconta anche che i pescatori ne vendevano rami ai farmacisti per farne perline da appendere al collo come rimedio contro l'apoplessia, la peste e altri contagi, ma si dichiara molto scettico su questi rimedi, al contrario degli omeopati moderni, che in barba all'Illuminismo e a tutte le scoperte scientifiche degli ultimi due secoli ancora ci spacciano il corallo come rimedio omeopatico/erboristico contro il sangue dal naso, l'artrite, i denti marci, il pH acido del sangue (!) e l'attivita' enzimatica non ottimale (!!). L''involucro calcareo di Lophelia pertusa (calcite, perche' in profondita' l'aragonite si scioglie, essendo piu' delicata. So che eventuali  chimici staranno arricciando il naso per il non uso di termini tecnici, ma non intendo lanciarmi in uno spiegone  sul prodotto di solubilita' del carbonato di calcio) e' cosi' bello che anche Pontoppidan ci vedeva delle possibilita' di sfruttamento commerciale per la gioielleria come accade col corallo rosso del Mediterraneo. Il piccolo problema pero' e' che Lophelia perthusa vive in profondita', tra i 200 e i 1000 metri in acque buie e fredde per cui (per fortuna) arrivare alla enorme barriera corallina che forma al largo delle isole Lofoten in Norvegia non e' impresa da poco. E' gia', anche Lophelia forma barriere coralline, esattamente come le madrepore e le Scleractine degli atolli, solo che essendo al freddo (in un range tra i 4 e i 12 ^C, di preferenza tra i 4 e i 6 gradi) e in profondita' a) non lo sa nessuno b) non ci si puo' andare in vacanza. Quella al largo della Norvegia in particolare e' una struttura pluricoloniale larga 3  e lunga 35 chilometri, non male considerando il tasso di crescita dei coralli, che e' circa di 4 mm l'anno. Si stima che la struttura abbia circa 7-8000 anni, ma la piu' antica barriera corallina nota di Lophelia e' al largo della Carolina del Nord (USA) e data almeno 40.000 anni.  Non solo la grande barriera corallina australiana e' un paradiso della biodiversita'. Persino in acque fredde e buie le barriere coralline ospitano, proteggono e forniscono ecosistema per una miriade di altri animali. I coralli vivi di per se' sono di solito tutti concentrati alla sommita', e insieme a loro, in cima alla grande barriera di Lophelia pertusa in Norvegia, si trovano ad esempio il verme polichete simbiontico Eunice norvegica e il foraminifero parassita Hyrrokkin sarcophaga. Poi ci sono anche bivalvi, echinoidi, crostacei e, ovviamente, pesci come Sebastes viviparus e tanti altri. La parte piu' ricca di vita di questa grande barriera' e' pero' quella dello strato sottostante al corallo vivo, la struttura portante dove i polipi sono morti. Non ci sono pesci pagliaccio, sfortunatamente, e neanche barracuda, ma abbondano spugne, attinie, briozoi, idroidi, balani e persino altre specie di corallo che crescono attaccandosi alle Lophelie, come Paragorgia arborea o Primnoa resedaeformis. Laddove si accumulano sedimenti tra i rami dell'infrastruttura corallina si crea anche lo spazio per vermi policheti. Ai piedi della barriera, infine, si accumulano detriti dovuti allo sgretolamento dei coralli, e si crea l'ambiente per ospitare diversi tipi di spugna, l'aragosta Munida scarsi e vermi echiuri come la velenosissima Bonellia viridis. Sicuramente un inaspettato punto caldo di biodiversita', con le sue circa 300 specie. La barriera corallina di Lophelia al largo delle isole Faeröer, secondo  Jensen &amp; Frederiksen (1992), non ha nulla da invidiare, anzi semmai il contrario, in termini di biodiversita', alle grandi comunita' associate alle barriere coralline di acque calde e poco profonde in Tailandia o in Australia. Barriere di Lophelia del Nord-Atlantico. Fonte In tutto il nord Atlantico le barriere coralline di Lophelia abbondano, partendo dal mare di Barents a nord della Norvegia,  giu' sino all'Islanda, le Isole Britanniche, e poi  la Spagna, seguendo tutto il margine est della piattaforma oceanica dell'Atlantico sino all'Africa occidentale. In parallelo seguono anche il margine ovest dell'Atlantico, dalla Groenlandia al Messico. La barriera piu' a nord e' vicino a  Hyelmsoybank a 71 gradi di latitudine nord, quella piu' a sud al largo della Nuova Zelanda. La profondita' delle barriere varia da 39 m nel Trondelmsfjord in Norvegia a 3383 m al largo del New England. Nel Nord Atlantico una formazione particolare sono i Darwin Mounds, o dossi di Darwin, scoperti al largo della Scozia nel 1998. Nel tempo una barriera corallina puo' morire a causa di cambiamenti ambientali, i loro resti fossili si accumulano nei sedimenti e possono cosi' formarsi strutture rialzate rispetto al pavimento marino. Queste strutture, dopo migliaia o decine di migliaia di anni, possono fornire il giusto ancoraggio per una nuova barriera in formazione, e il ciclo si puo' ripetere piu' e piu' volte.  Chris Yesson, un ricercatore della ZSL (Zoological society London),  uno dei maggiori esperti di coralli di acqua fredda, nonche' la persona  che me ne ha fatto scoprire l'esistenza, mi spiegava giusto questi  giorni che quel che fa la differenza nel nord-Atlantico e' la sua  particolare geografia sommersa che, se da un lato puo' fornire  montarozzi con l'inclinazione giusta perche' i coralli vi si  stabiliscano, dall'altro e' da essi continuamente modificata con la  creazione di barriere coralline e mounds (dossi in italiano). I Darwin Mounds sono l'equivalente sottomarino di Tumulilande del Signore degli anelli: a una profondita' di un migliaio di metri, lungo un'area di circa 1500 km2, vi sono centinaia di questi dossi e poggi, circa 100 m in diametro e 5 di altezza. Anziche' essere il luogo di riposo eterno di antichi re guerrieri, sono il luogo di riposo eterno di antichi banchi di coralli, e su questi Lophelia pertusa, con tutta la sua fauna associata ha ripreso a crescere energica. Per chiudere questo post in modo circolare, tornaimo all'inizio, alla mia conversazione con lo scettico dei coralli venuti dal nord. E' vero che tutti i coralli si stanno per estinguere per via del riscaldamento globale? C'e' consenso generale che i livelli di CO2 atmosferici siano drasticamente aumentati negli ultimi tre secoli, e questa e' una delle cause del riscaldamento globale. L'anidride carbonica sciolta nell'acqua forma acido carbonico, che acidifica l'acqua come accade all'acqua minerale addizionata di CO2. Il calcare si scioglie ahime' in acido, come ha potuto sperimentare chiunque abbia mai versato del Viakal (acido cloridrico) su una stoviglia incrostata di calcare. Di conseguenza, alcuni modelli matematici predicono che la calcificazione dei coralli tropicali, quelli di aragonite piu' delicata, si ridurrebbe del 54% se il livello attuale di CO2 raddoppiasse. Non ci sono studi sull'impatto della CO2 sui coralli di acqua fredda, ma l'acidificazione dovrebbe essere maggiore a latitudini elevate e quindi l'impatto sui coralli potrebbe essere notevole: aree ora adatte ai coralli di acque fredde potrebbero diventare inospitali. Questo pero' non e' il solo rischio per queste poco conosciute creature. Il rischio maggiore al momento sembra infatti rappresentato dalla pesca a strascico, che distrugge in poche ore quel che ha impiegato millenni a crescere. Dal momento che non abbiamo ancora localizzato bene le barriere coralline di profondita', e spesso sono in acque internazionali dove accade di tutto di piu', per cercare di proteggere le barriere e i mounds occorrono accordi internazionali e soprattutto un modo per pattugliare queste zone ricche di pesci e di conseguenza molto ambite da chi pratica pesca a strascico senza farsi troppi scrupoli. Anche attivita' di estrazione mineraria di profondita' potrebbero danneggiare i coralli. Possiamo quindi solo sperare che i coralli tengano duro e sopravvivano ancora una volta all'ennesima grande estinzione di massa. Hat tip: Dr Chris Yesson Referenze: Yesson, C., Clark, M., Taylor, M., &amp; Rogers, A. (2011). The global distribution of seamounts based on 30 arc seconds bathymetry data Deep Sea Research Part I: Oceanographic Research Papers, 58 (4), 442-453 DOI: 10.1016/j.dsr.2011.02.004 Jensen A, Frederiksen R (1992) The fauna associated with the  bank-forming deepwater coral Lophelia pertusa (Scleractinaria) on the  Faroe shelf. Sarsia, 77, 53–69. Murray Roberts J., Wheeler A., Freiwald A., Cairns S. (2009) Cold Water Corals. The Biology and Geology of Deep-Sea Coral Habitats. Cambridge University Press, Cambridge pp. 334 ISBN:9780521884853 Stanley, G.D. and  Swart P. K. (1995) Evolution of the Coral-Zooxanthenllae Symbiosis During the Triassic: A Geochemical Approach. Paleobiology , 21, 2 : 179-199 Stanley, G. (2003). The evolution of modern corals and their early history Earth-Science Reviews, 60 (3-4), 195-225 DOI: 10.1016/S0012-8252(02)00104-6"},
{"title": "L'ameba mangia-cervello: Naegleria fowleri", "text": "Le amebe non sono animali, sono tra quelle creature di fronte alle quali la rigidita' dei nostri schemi di classificazione tentenna. A seconda delle autorita' interpellate potrebbero essere Protista (il Regno degli organismi unicellulari) o potrebbero appartenere ai misteriosi supergruppi degli Amebozoa ed Excavata, dove le nebbie tra animali, Protista, funghi e qualunque cosa vivesse nella Notte dei Tempi del Precambriano si mescolano. Tecnicamente quindi le amebe non dovrebbero figurare in un blog di zoologia, ma visto che nella versione 1.0 c'e' un precedente, mi sento autorizzata a parlarne anche qui. Di solito le amebe si fanno i fatti loro, vivono la loro misteriosa vita in acque stagnanti, in mare o nel suolo, mangiando microrganismi, riproducendosi per scissione e facendosi trasportare lontano dal vento, dalle correnti o dagli animali. Qualche volta pero' e' anche possibile che alcune specie diventino in grado di interagire col resto del mondo, o almeno con una piccola frazione di esso, e quando capita che questa piccola frazione  sia costituita da noi medesimi di solito la cosa ci rende piuttosto nervosi. La patologia nota a tutti causata da un'ameba e' una forma di dissenteria generata da Entamoeba histolytica, che colpisce una media di 50 milioni di persone ogni anno, di cui circa 70.000 tra i piu' vulnerabili e immunodepressi muoiono. Di solito in Italia, quando si pensa alla dissenteria amebica, viene in mente la guerra d'Africa. Solo nella battaglia di El Alamein il 40-50% delle forze di prima linea italiane e tedesche erano affette da amebiasi e il feldmaresciallo Rommel ebbe a dire che la battaglia fu vinta dalla dissenteria piuttosto che dall'ottava armata britannica. In realta' Rommel biasimava la dissenteria per non assumersi la responsabilita' della cattiva organizzazione e assoluta mancanza di igiene del campo militare, che fu all'origine dell'epidemia. Gli Inglesi, dall'altro lato del fronte, avevano una serissima infrastruttura sanitaria (non a caso avevano un impero, loro), e quando dopo la vittoria entrarono nel campo italiano questo e' quello che riferirono gli ufficiali medici (traduzione mia): 50% di soldati ammalati era in realta' una proporzione quasi ottimistica, dato che in teoria basta ingerire una sola cisti amebica per dare origine all'infestazione in persone immunodepresse come possono essere dei soldati malnutriti in un campo sporco, superaffollato, torrido e sotto lo stress delle cannonate. Gli inglesi probabilmente puntavano i cannoni seguendo la puzza. Entamoeba histolytica Per quanto a prevalenza tropicale, la dissenteria amebica e' diffusa piu' o meno in tutto il mondo, dalla Russia all'Australia, perche' e' facile trasportare le amebe, e solo i moderni trattamenti sanitari la tengono a bada, dove possibile, per cui le epidemie sono tuttora concentrate dove non e' possibile sterilizzare l'acqua o decontaminare i cibi, indipendentemente dal clima. Quello con l'Entamoeba histolytica, che e' un parassita obbligato dei primati e senza di loro non sopravvive, non e' pero' l'unico incontro ravvicinato e intimo che gli esseri umani hanno con le amebe, ce ne sono alcuni meno frequenti ma piu' antipatici perche' insidiosi e inaspettati. Tra i molti generi di ameba noti che conducono vita libera, non parassita, ce ne sono 4 che occasionalmente possono dare origine a patologie nell'uomo: Acanthamoeba spp., Balamuthia mandrillaris, Naegleria fowleri and Sappinia diploidea.  Tutte e quattro le amebe portano a forme piu' o meno gravi e mortali di encefaliti. Le prime due, tuttavia, colpiscono solo persone immunodepresse, specialmente bambini che sono piu' fragili. Di casi di encefalite amebica da Sappinia ce n'e' uno solo riportato, quindi potrebbe essere stato un incidente. Acanthamoeba spp causa anche una forma di cheratite che porta a cecita' associata all'uso di lenti a contatto, ma anche qui ci vogliono situazioni particolari per l'instaurarsi della patologia (l'uso continuo, appunto, di pezzettini di plastica negli occhi, traumi oculari piccoli o grandi e una carica infettiva piuttosto alta) Questo lascia a Naegleria fowleri il discutibile primato di essere l'unica ameba occasionalmente parassita che colpisce esseri umani giovani, forti e sani, dando luogo a una forma di meningoencefalite fulminante e mortale nella stragrande maggioranza dei casi (7 sopravissuti su oltre 300 casi noti, si muore in meno di una settimana in media). Di specie nel genere Naegleria ce n'e' circa una trentina, ma le altre 29 si comportano bene e ignorano sia noi che gli altri animali, se ne stanno li' innocue nel loro fango a mangiare batteri. Naegleria fowleri ha invece dei preadattamenti interessanti che la rendono in grado di sopravvivere all'interno del corpo umano, e di cibarsene laddove possibile, con una preferenza particolare per il cervello. Innanzi tutto a N. fowleri piace il caldo. Di solito vive in acque calde come pozze vulcaniche, acque superficiali ai tropici, acque di raffreddamento dei reattori nucleari etc. Casualmente, la sua temperatura ottimale e' nel range della nostra temperatura corporea.  Immagine tratta da Visvesvara et al. (2007), riproducente i tre stadi vitali di N. fowleri, trofozoita (a), flagellato (b) e cisti (c) In secondo luogo, quando l'ameba, nella sua forma normale di trofozoita che e' quella che mangia, si riproduce e si sposta con movimenti \"ameboidi\", si ritrova in un ambiente in cui la quantita' di sali e' inadatta (ad esempio troppo bassa), si trasforma nella forma a pera con due flagelli, detta flagellato. Questa e' una forma temporanea  in cui la superficie dell'ameba a contatto col mezzo diminuisce e i due flagelli permettono un rapido spostamento verso zone piu' adatte. Se invece il cibo, normalmente costituito da batteri e lieviti, diminuisce o le condizioni esterne diventano inadatte (ad esempio se la temperatura scende), il trofozoita si trasforma in una forma di resistenza detta cisti, protetta da una spessa cuticola. Questa cuticola, accidentalmente, protegge l'ameba dall'attacco dei globuli bianchi dell'ospite quando e' nel nostro corpo, e le permette di farsi gioco delle nostre difese immunitarie. Tutte e tre le forme hanno un unico nucleo, un nucleolo molto evidente e mitocondri, quindi dal punto di vista cellulare queste amebe sono organismi  ossigeno-dipendenti ed evolutivamente moderni. Anzi, sono in quella fase dell'evoluzione di passaggio tra un organismo a vita libera e uno parassita, sarebbe interessante poter vedere come si evolvera'. Un altro adattamento curioso e' che quando questa ameba si ritrova nei tessuti animali produce delle appendici a forma di ventosa (amebostomi),  specie di bocche con le quali succhia i liquidi delle cellule del sistema nervoso dell'ospite. Produce anche sostanze chimiche citolitiche che creano buchi nelle nostre cellule, i cui contenuti vengono poi succhiati da queste \"boccucce\" a forma di ventosa. Le sostanze citolitiche in realta' servono all'ameba ad uccidere eventuali proliferazioni di batteri all'interno del proprio corpo, ma sono un buon pre-adattamento, perfettamente funzionale alla vita da parassita. Tutto quello che deve fare l'ameba per passare da una dieta \"in bianco\" a base di batteri a un vero e proprio banchetto di nozze e' aspettare di venire in contatto con le mucose nasali di un qualunque mammifero, bovini, tapiri, procioni, conigli, ratti muschiati, scoiattoli (ma anche rane toro) e naturalmente esseri umani. Questo di solito accade quando l'animale si immerge in acqua, ad esempio fa un bagno in una pozza di acqua termale. Quando le amebe entrano in contatto con l'epitelio olfattivo della mucosa nasale vengono fagocitate dalle cellule di sostegno come meccanismo di difesa dell'organismo. Da li' si fanno strada attraverso i buchetti della lamina cribrosa, un osso bucherellato come un setaccio che separa la cavita' del naso da quella della scatola cranica. Arrivate nella scatola cranica le amebe si fanno allegramente strada tra le meningi seguendo i nervi olfattivi e arrivano ai due bulbi olfattivi, dove incominciano a pasteggiare riducendoli in breve tempo ad ammassi necrotici e purulenti. Si riproducono (per scissione trasversale) e aumentando di numero passano via via a pasteggiare nelle zone piu' posteriori del cervello. In pochi giorni gli emisferi cerebrali diventano morbidi e gonfi, edematosi e infiammati. Le due meningi piu' interne sono seriamente infiammate, sanguinanti e opache, e vi e' un essudato purulento nei solchi. Anche la corteccia mostra numerose aree superficiali emorragiche. Fondamentalmente l'ameba predigerisce il cervello per poi succhiarselo con calma. Nel mentre che tutto cio' avviene nella propria testa, il soggetto colpito avverte improvvisi mal di testa bilaterali frontali o temporali, febbre alta, rigidita' della nuca, rinite, nausea, vomito \"a getto\", irritabilita', incapacita' di riposare e senso del gusto e dell'olfatto alterato. Dopo l'insorgenza dei primi sintomi, arrivano anche fotofobia (a volte), letargia, convulsioni, confusione, allucinazioni, comportamento bizzarro, diplopia, coma e infine morte, di solito per aumento di pressione endocranica ed erniazione del cervello (brrr) che porta ad arresto cardiopolmonare ed edema polonare. Questa patologia viene chiamata PAM (Primary amebic meningoencephalitis) in inglese e MEAP (Meningoencefalite amebica primaria) in italiano. Esistono un paio di farmaci, Anfotericina B e miconazolo, che si sono dimostrati efficienti sia nelle culture in laboratorio che nei pochi pazienti che si sono salvati, ad esempio una ragazza californiana che si salvo' grazie a dosaggi elevati di questi farmaci, ma e' necessario che la malattia sia presa ai primi stadi, e quindi diagnosticata in tempo. Non e' facile pero' distinguerla, nelle fasi iniziali, da una meningite o encefalite batterica, per cui i pazienti vengono di solito trattati con antibiotici, almeno sino a che non si osservano le amebe muoversi nel sedimento del liquido cefalo-rachidiano, o non si mettono a punto le tecniche di real-time PCR che sono allo studio. A questo c'e' da aggiungere che moltissimi casi avvengono sicuramente in aree in cui non ci sono ne' cure ne' strutture sanitarie disponibili, e quindi molti casi passano sicuramente inosservati. La PAM fu descritta per la prima volta in Australia nel 1965 da Fowler e Carter (da Malcom Fowler viene il nome della bestia, fowleri), ma analisi retrospettive di tessuto cerebrale portano i primi casi noti indietro al 1901, e chissa' quanti casi in passato sono stati classificati come morti misteriose, o possessioni diaboliche tipo \"L'esorcista\". N. fowleri e' stata isolata praticamente ovunque, pozze naturali di acqua dolce, pozzanghere, laghi, fiumi, piscine, sorgenti calde, piscine di idroterapia, acquari, impianti di trattamento delle acque fognarie, canali di irrigazione e anche dai passaggi nasali e gole di individui sani. Di buono c'e' che l'unico meccanismo di contagio e' il contatto tra l'ameba e la mucosa nasale. Se ingerita o per contatto con altre mucose non accade nulle e non c'e' passaggio diretto tra persone. Di tanto in tanto ce n'e' un piccolo episodio epidemico concentrato di solito intorno a uno specchio d'acqua, tutti che colpiscono individui giovani, sportivi e in buona salute: 4 casi (tre bambini e un uomo di 28 anni) in sud Australia nella prima meta' degli anni '60 del secolo scorso, 16 casi in ex-Cecoslovacchia tra 1962 e 1965 collegati ad una piscina, 3 casi in florida nel 1966, 7 casi in Virginia (trovati retroattivamente) tra 1951 e 1952 e cosi' via. Al momento c'e' in corso uno di questi episodi epidemici nella capitale del Pakistan, Karachi, sono gia' morte molte persone di cui 13 in 17 mesi da giugno 2008 a novembre 2009, e l'epidemia continua tutt'oggi, con almeno altri dieci morti, forse di piu', da maggio a ottobre 2012, con nessun superstite all'infezione. Quello che ha pero' di diverso da tutti gli altri casi questa nuova epidemia e' la modalita' di trasmissione dell'ameba. Tranne uno dei morti, nessuno riportava precedenti attivita' acquatiche. L'eta' media, oltretutto, e' di 31 anni, notevolmente piu' alta della media di questa malattia, e le vittime sono tutti uomini tranne una. Quello che succede non e' che l'ameba ha cambiato le proprie abitudini, sono gli esseri umani a fare cose strane. Innanzi tutto l'acqua dell'acquedotto, che a Karachi e' un po' come l'acquedotto pugliese, lungo, pieno di falle e perdite e che prende acqua da invasi superficiali, non e' stata disinfettata a sufficienza, la quantita' di cloro aggiunta non era evidentemente adeguata e le autorita' competenti non hanno pensato di elevarla (anzi, l'hanno ridotta) dopo i primi casi. L'acqua poco clorata, del resto,  e' un problema sanitario in se' ma non per la N. fowleri, dato che la semplice ingestione non determina l'instaurarsi della malattia. In secondo luogo la modalita' di contagio e' particolare: avviene infatti atraverso una pratica religiosa. Tutte le vittime non nuotavano e non andavano in piscina, ma avevano in comune di pregare regolarmente. La dottrina musulmana prescrive una serie di abluzioni rituali prima della preghiera (chiamate wudu), che devono avvenire meticolosamente in un certo ordine e con una modalita' prescritta. Tra queste prescrizioni, c'e' quella di lavarsi l'interno del naso instillandovi acqua, o inalandola e risoffiandola via. Se si usa acqua contaminata dall'ameba, il gioco e' fatto. Trovo interessante che le vittime fossero tutti uomini. Il wudu infatti e' una pratica che uomini e donne hanno in comune. Evidentemente a Karachi gli uomini sono piu' osservanti delle donne, chissa' come mai. Se tra i vostri programmi c'e' una gita a Karachi, ricordatevi di non andare in piscina e di bollire l'acqua prima del wudu. In Italia c'e' un solo caso riportato di morte per N. fowleri, ad Este nel 2004. Un bambino di 9 anni la contrasse dopo aver nuotato in un laghetto che prendeva acqua dal Po, in un'estate particolarmente calda. Tuttavia, in una sorgente termale usata a scopo terapeutico in una non meglio precisata (dagli autori del corrispondente paper, Scaglia et al, 1983) localita' del nord Italia, e' stata riportata una specie di Naegleria a vita libera, chiamata N. italica, che puo' causare infezioni nei topi di laboratorio ma non ci sono evidenze che sia un agente eziologico di malattia negli umani, anche se' e' piuttosto aggressiva nei topi. Possiamo tutti sperare che mutazioni casuali e riscaldamento globale non creino un altro mostro mangia-cervello a casa nostra. Referenze Gear HS (1944) Hygiene Aspects of the El Alamein Victory. British medical journal, 1, 383–7. Scaglia, M. (1997) Patologie umane da amebe a vita libera. Ann. Ist. Super. Sanita'. 33 (4): 551-566 Shakoor S, Beg MA, Mahmood SF, Bandea R, Sriram R, Noman F, Ali F, Visvesvara GS, Zafar A (2011) Primary amebic meningoencephalitis caused by Naegleria fowleri, Karachi, Pakistan. Emerging infectious diseases, 17, 258–61. Visvesvara GS, Moura H, &amp; Schuster FL (2007). Pathogenic and opportunistic free-living amoebae: Acanthamoeba spp., Balamuthia mandrillaris, Naegleria fowleri, and Sappinia diploidea. FEMS immunology and medical microbiology, 50 (1), 1-26 PMID: 17428307"},
{"title": "Il carnevale della biodiversità riemerge dalla criptobiosi", "text": "Se  temevate un'apoptosi cerebrale collettiva non potevate essere più in  errore. Come accade a molte forme di vita, anche il Carnevale della  biodiversità era entrato in diapausa, in attesa di tempi interessanti.  Ciò per evitare di utilizzare fino all'ultimo le risorse messe a  disposizione dall'ecosistema telematico ed evitare così il conseguente  crash nella popolazione. Adesso che abbiamo ripreso le forze, grazie anche all'incontro di Riva del Garda, torniamo a caccia di post che ci raccontino le infinite forme bellissime della biodiversità. Per  gli incauti che si fossero persi le precedenti puntate, si tratta di  questo: i blog di argomento biologico che aderiscono all'iniziativa  scrivono in contemporanea un post con un argomento prefissato, ciascuno  in base al topic del proprio blog e in base alle proprie competenze. Uno  dei blogger raccoglie tutti i link ai post del carnevale in una pagina  introduttiva da dove si può poi accedere ai singoli blog. Gli argomenti  trattati sinora sono stati sempre molto provocatori, si andava da \"le  dimensioni contano\" a \"nicchie estreme: ai confini della realtà” e  “Alieni tra noi”, passando ovviamente per \"infinite forme bellissime\". Per  questa edizione speciale natalizia vogliamo spingerci ancora oltre,  andando al di là della provocazione, nella grigia nicchia dove scienza e  immaginazione si fondono. Il tema conduttore di questa edizione sarà  infatti: “Ho visto cose… La biologia dei mondi fantastici” e tutti i  post dovranno comparire sui relativi blog il 12 dicembre. Se  vi fa di far girare, per una volta, le rotelline in senso trasversale e  parlare di esobiologia e fantabiologia anche se siete persone serissime  e scientificamente inappuntabili, questa è la vostra occasione. I  blogger che vogliono aderire devono semplicemente mandare una mail a uno  degli organizzatori, (Marco Ferrari, Livio Leoni, Lisa Signorile)  in modo che vi si possa includere. C'è tuttavia una condizione. Il  carnevale della biodiversità ha sempre badato più alla qualità che alla  quantità dei post e si riserva il diritto di valutare l'opportunità  della partecipazione ad un blog il cui argomento è di solito off-topic,  tipo \"diritto Romano comparato\" o \"l'arte di Johannes Vermeer attraverso  l'ottica della fisica decostruzionista\". Altresì si riserva il diritto  di rifiutare post che non risultassero essere in-topic col tema  stabilito. Foto: Historia Animalium, Gesner, 1551, da originale custodito nella biblioteca della Zoological Society London.  FAQ: D. Ho un blog in cui parlo di biologia e vorrei partecipare, come faccio? R. Semplice, manda una email di adesione a questo indirizzo e  il comitato direttivo valuterà la candidatura (per mantenere alti gli  standard siamo costretti a fare una minima selezione, della qual cosa ci  sentiamo comunque molto in colpa). Chi ha già partecipato verrà invece  contattato in privato dal Comitato. D. Non ho mai partecipato alle precedenti edizioni, posso partecipare a questa? R. Certamente, tutti i bio-blogger sono benvenuti. D. A chi mando il mio post dopo che l'ho scritto? R. I contributi al Carnevale vanno inviati a Mahengechromis D. Entro quando posso mandare la mia candidatura per partecipare? R. Possibilmente entro il 1 dicembre. D. Entro quando posso inviare il mio post a per l'inclusione nella rassegna del Carnevale? R.  Entro e non oltre il 10 dicembre, per dare tempo di leggere il post e  recensirlo nella rassegna. Ritardi nell'invio del post potrebbero  portare all'esclusione dal Carnevale. D. Ho una domanda sul Carnevale e vorrei discuterne in privato, con chi posso parlarne? R. Puoi rivolgerti ad uno qualsiasi (o a tutti e tre in CC) del comitato direttivo, Marco Ferrari, Livio Leoni, Lisa Signorile. I blog organizzatori Leucophaea, L’Orologiaio miope, Mahengechromis"},
{"title": "I misteriosi cetacei dai denti a sciabola (Ziphiidae).", "text": "E' una fortuna che ogni tanto ci sia una scoperta scientifica che porta all'attenzione di tutti una qualche bestia di cui di solito non frega niente a nessuno. D'altro canto, non e' che gli animali abbiano come particolare scopo nella vita quello di avere le nostre attenzioni, semmai e' il contrario. Ed e' cosi' che ignoriamo, per tacito e mutuo accordo con loro, interi generi o famiglie, almeno sino a che qualcuno non le scopre o le riscopre, oppure ci accorgiamo che per dolo o negligenza si sono estinti. Poi, dopo averne parlato per un paio di giorni, ce ne dimentichiamo di nuovo, per la gioia di tutti. E' notizia di questi giorni (Novembre 2012) il primo avvistamento  di una specie di cetaceo che nessuno aveva mai visto ed era conosciuto solo per tre crani, qui tutta la storia. Ricostruzione dell'aspetto di Mesoplodon traversii femmina sulla base degli individui ritrovati spiaggiati in Nuova Zelanda. Disegno tratto da Thompson et al. (2012) Quello che pero' io trovo avvincente e' come possiamo aver mancato di vedere una balena di cinque metri per oltre un secolo. D'accordo che caccia in acque profonde sino a 1000 m, ma ogni tanto gli tocchera' anche riemergere a respirare, o spiaggiarsi. E invece no. \"Addio e grazie per tutti i calamari\", avrebbero potuto dirci i due Mesoplodon traversii,  madre e cucciolo, morti spiaggiati in Nuova Zelanda. Sono piu' intelligenti di noi, c'e' poco da fare. A nostra discolpa c'e' da dire che le 22 specie note di  Ziphiidae (zifidi), la famiglia a cui appartiene Mesoplodon traversii, si assomigliano un po' tutte, e avvistarle non e' come trovare un ristorante nel centro di Roma, c'e' da attraversare l'oceano Pacifico meridionale in lungo e in largo, circa 85 milioni di km2, o l'oceano Atlantico, il che e' probabilmente peggio che cercare un ago in un pagliaio. Motivo per cui di questi cetacei  si sa veramente pochissimo, pur essendo la famiglia  piu' numerosa dopo i delfini. Fortunatamente qualcuno di questi zifidi ogni tanto viene a farci visita, per ringraziarci probabilmente di starli portando sull'orlo dell'estinzione, piuttosto che del pesce. Ricordate la balena del Tamigi? Se no in breve la storia e' che una giovane femmina di cetaceo sbaglio' strada e si infilo' nel Tamigi, arrivando nel centro di Londra, sino a Westminster e al Big Ben. Mori' tre giorni dopo mentre cercavano di salvarla riportandola in mare su una barca. Guarda un po', era uno zifide, precisamente Hyperoodon ampullatus, o iperodonte boreale. Si e' sbagliata, povera bestia, anche sul proverbio: mi pare di ricordare che sia \"vedi Napoli e poi muori\", non Londra.  La balena spiaggiatasi nel Tamigi era uno dei misteriosi zifidi, Hyperoodon ampullatus, o iperodonte boreale. Perche' sia arrivata sotto il palazzo del parlamento non e' ancora chiaro. In ogni caso, gli zifidi sono bestie interessanti anche quando non fanno stupidaggini kamikaze come spiaggiarsi in Nuova Zelanda o infilarsi nel Tamigi. Innanzi tutto, hanno una particolarita': sono balene coi denti, ma sdentate, e non e' un ossimoro. I cetacei si suddividono in due grandi gruppi, Mysticeti (le balene coi fanoni, come le megattere e le balene grige) e gli Odontoceti, i cetacei coi denti come i delfini, le orche o anche Moby Dick che e' un capodoglio. Anche gli zifidi sono Odontoceti ma nel corso della loro evoluzione da mucca carnivora a cetaceo di acque profonde hanno perso i denti, tutti tranne un paio di zanne, presenti solo nei maschi, mentre femmine e cuccioli sono sempre sdentati. In piu' hanno un muso lunghissimo, quasi sproporzionato, ricordano una versione cetacea di Pete Burns dopo la chirurgia plastica alle labbra, da cui il nome inglese  \"Beaked Whales\", balene col becco, e il nome scientifico Ziphiidae, \"balene col naso a spada\". Il motivo di tale bizzarria anatomica  e' da ricercarsi nel loro modo di alimentarsi: mangiano principalmente calamari, risucchiandoli e ingoiandoli interi, operazione per la quale evidentemente non necessitano di denti. Probabilmente non sappiamo tutto e non capiamo bene come stanno veramente le cose. Da animali con trasmettitori radio sappiamo che raggiungono profondita' sino a 1400 m e che spesso questo corrisponde al fondale marino. Nello stomaco di alcuni iperodonti boreali sono state ritrovate stelle marine, e cio' fa pensare che gli animali si nutrano nella zona  bentonica o batipelagica (ovvero sul fondo dell'oceano o subito al di sopra).  Mesoplodonte di Gray mashio (Mesoplodon Grayi). Si notino le zanne nella foto in alto, e le cicatrici inferte dalle zanne di altri maschi nella foto in basso. Foto da Dalebout et al. (2008) I due unici denti rimasti ai maschi di conseguenza non servono per mangiare ma nelle lotte rituali tra maschi, che devono essere interessanti a vedersi ma, ahime', ne abbiamo solo prove indirette dalle cicatrici lasciate sui maschi spiaggiati. I denti dei maschi sporgono verso l'alto quando l'animale chiude la bocca, come dei denti a sciabola al contrario, mentre quelli delle femmine rimangono all'interno delle gengive. Sebbene le 22 specie siano quasi identiche tra loro, la posizione nella mandibola, la forma e l'inclinazione dei denti varia in modo inconfondibile da specie a specie. Si suppone che la differenziazione  in tante specie sia dovuta a selezione sessuale che in qualche modo coinvolge questi denti, ma il peso della scelta femminile rispetto ad altri fattori come il riconoscimento del gruppo (manco  si distinguono tra loro?), la separazione di nicchia trofica e la separazione geografica, non e' chiaro, secondo Dalebout et al (2008). Fondamentalmente queste zanne hanno la stessa funzione dei palchi dei cervi e delle corna dei bovidi, a ricordarci l'origine dei cetacei dagli ungulati, ma sarebbe necessario chiarirlo con piu' informazioni sulla struttura e le dinamiche  sociali di questi mammiferi. Gli iperodonti maschi hanno anche le ossa del cranio che formano delle creste ossee tipo i Klingon di Star trek, la piu' estesa massa di ossa dure tra i mammiferi. Evidentemente quando lottano fanno a craniate, come i piccoli delinquenti del sud Italia. Se le corna fossero idrodinamiche, probabilmente ne avrebbero un bel paio come i loro lontani cugini stambecchi. Mesoplodonte di De Blainville, Mesoplodon densirostris, femmina. I maschi si distinguono facilmente per via delle zanne. Fotosource Al momento di tutto questo ne sappiamo davvero poco. Tre specie erano (sono?) sfruttate commercialmente: il  berardio boreale (Berardius bairdii) , e lo zifio (Ziphius cavirostris) erano pescati vicino al Giappone, suppongo per farne sushi, povere bestie, mentre circa 50.000 iperodonti boreali come la balena del Tamigi furono catturati nel Nord Atlantico tra la fine del XIX e l'inizio del XX secolo, senza neanche la scusa del sushi. Queste sono tra le specie di cui si sa un po' di piu', insieme al mesoplodonte                  di De Blainville (Mesoplodon densirostris), grazie alle informazioni dei balenieri. Anche di queste tuttavia se ne sa pochissimo e tutte le altre 18 specie rimangono invece completamente avvolte nel mistero, col vertice della totale assenza di informazioni per la specie ritrovata spiaggiata in Nuova Zelanda, Mesoplodon traversii. Dal poco che si sa pero' questi cetacei vivono in gruppi piuttosto ridotti, massimo sette animali di cui un solo maschio per gruppo, o anche sono solitari. Bazzicano nelle prossimita' dei canyon sottomarini e dei dossi come quelli formati dai coralli di acque fredde. A questo punto mi chiedo qual'e' la loro associazione con gli altrettanto misteriosi ecosistemi delle fumarole nere, che si trovano a profondita' compatibili e in zone compatibili con quelle dove vivono questi strani cetacei. Gli iperodonti boreali si sa pero' che compiono migrazioni spostandosi all'estremo nord in primavera e piu' a sud in tarda estate, se non si perdono nel Tamigi. Da animali arpionati si sa che possono arrivare in due minuti a 900 metri di profondita', e che riescono a rimanere in apnea anche 80 minuti, in immerrsione aerobia. Come facciano... e' un mistero. Non abbiamo idea dei numeri di individui e delle densita' delle singole specie, e c'e' il rischio che alcune si siano gia' estinte senza che noi ce ne raccorgessimo. E' vero che in passato la loro preferenza per le acque abissali dovrebbe aver protetto queste balene da varie forme di inquinamento, ma oggi l'inquinamento sonoro e' ormai generalizzato negli oceani, facendo aumentare i rischi di disorientamento che terminano di solito con la morte su una spiaggia, cosi' come sono aumentati gli inquinanti che si bioaccumulano nel grasso. Le tecniche di pesca a strascico si sono affinate e oggi e' possibile pescare anche a grandi profondita' per ampi tratti di oceano. Dulcis in fundo, se siete a, diciamo, 200 m di profondita' dove la luce solare non arriva, siete capaci, voi, di distinguere un sacchetto di plastica da un polposo calamaro? E di sacchetto della spesa nello stomaco queste balene ci muoiono, di solito. Referenze Thompson, K., Baker, C., van Helden, A., Patel, S., Millar, C., &amp; Constantine, R. (2012). The world’s rarest whale Current Biology, 22 (21) DOI: 10.1016/j.cub.2012.08.055  Hooker, S. K. and Baird, R. W. (1999). Deep-diving behaviour of the northern bottlenose whale, Hyperoodon ampullatus (Cetacea: Ziphiidae). Proc. R. Soc. Lond. B Biol. Sci.266: 671-676 http://www.tethys.org/cetanames.htm"},
{"title": "We read their answers so you don't have to", "text": " Mi aggiungo al coro di grandi pacche sulle spalle e strette di mano per tutti gli organizzatori di questa iniziativa, finalmente qualcuno si e' deciso a ricordare a chi vorrebbe governarci che la scienza non solo e' cultura ma e' anche parte integrante della nostra esistenza. In breve, un gruppo di cittadini, scienziati e giornalisti si e' riunito su Facebook per porre 6 domande su argomenti scottanti che coinvolgono il mondo scientifico ai 5 candidati delle primarie del PD per capirne la posizione. Sul sito di Le Scienze trovate domande e risposte complete dei candidati. Farsi strada tra le 30 (6x5)  risposte e' pero' faticoso, dopo i primi tre muri di parole la reazione normale e' mollare il PC e portare il cane a spasso. Encomiabili i candidati che hanno speso tante parole per chiarire i loro concetti, ma il politichese resta una lingua non-indoeuropea. Dato che ne ho discusso a casa, abbiamo fatto con mio marito Eugenio un brainstorming per cercare di interpretare e sintetizzare le risposte. Vi propongo quel che ne e' venuto fuori. Come sempre la linea di questo blog e' di mantenersi leggero anche su argomenti complessi, spero che l'ironia non offenda nessuno. Gli anglicismi sono tutti del consorte che oramai parla esperanto. Domanda 1 (stato della ricerca e finanziamenti)  Bersani: la ricerca e’ una bella cosa.  Puppato:  se investiamo piu’ soldi pubblici nella ricerca, i privati seguiranno a  ruota. In aggiunta: a causa della frammentazione legislativa,  registrare un brevetto in tutta l’Unione Europea costa decine di volte  di piu’ che negli USA. Integrare la legislazione a livello europeo risolverebbe il  problema  Renzi:  due problemi da eliminare sono la scarsa meritocrazia nella selezione  dei ricercatori e i finanziamenti a pioggia senza riguardo per la  qualita’ del prodotto. Agganciando i finanziamenti ai risultati si  puniranno le inefficienze e si introdurra’ di forza meritocrazia nella  selezione del personale. Un sistema di incentivi fiscali incoraggera’ i  finanziamenti privati alla ricerca universitaria. La creazione di un  venture capital fund pubblico permettera’ la realizzazione di startup e  progetti innovativi direttamente dalle universita’ e dagli enti di  ricerca  Tabacci: a wall of text 1)  Risorse da allocare: Il finanziamento pubblico alla ricerca e’ troppo  scarso e va aumentato anche per coprire l’assenza di un settore privato  che non ha le risorse (e le ragioni) per finanziare ricerca di base o  r&amp;d (ricerca e sviluppo). Bisogna creare una nuova entita’ che coordini i vari portafogli  ministeriali dedicati alla ricerca e sviluppo. Vanno promosse donazioni  private alla ricerca, anche con incentivi fiscali. Vanno incentivati i  brevetti. L’UE deve intervenire e creare una infrastruttura comunitaria  ed un fondo comune. 2)  Criteri di attribuzione: Ripartizione prefissata dei finanziamenti  secondo direttive UE (15% ricerca “libera”, 15% infrastrutture hardware e  software, comunicazione e dati, 70% project-driven con incoraggiamento  di progetti multinazionali e multi-soggetto, pubblici e privati) e Piano  Quinquennale per la Ricerca (I am not shitting you). Temi della ricerca  da definire e pianificare a priori fra tre linee principali: risposta  alle grandi sfide (ambiente, energia, biotech, cambiamenti climatici),  priorita’ concordate in sede europea, e difesa delle eccellenze  specifiche italiane 3) Regole per l’impiego delle risorse: la meritocrazia e’ una bella cosa e ci piace molto.  Vendola:  aumentare la percentuale di PIL dedicata alla ricerca. Piano  straordinario di assunzione dei precari nella ricerca. Posizione di  ruolo per tutti, stanziamento di fondi per l’ingresso in ruolo a tappeto  per i precari. Estendere la rappresentanza negli organi direttivi di  universita’ ed enti di ricerca. Favorire (non dice come) la creazione di  imprese hi-tech per incoraggiare il finanziamento privato alla ricerca  ma solo all’interno delle aziende stesse  Punto  a Renzi, mezzo punto a Vendola. Mezzo punto andrebbe a Tabacci ma  violerebbe i criteri UE di attribuzione regolamentata di punti.  Domanda 2 (dissesto idrogeologico)  Bersani:  I terremoti sono brutti. Gli scienziati non possono prevedere i  terremoti ma devono offrire valutazioni e raccomandazioni e monitorare  al fine di prevedere i terremoti. Riorganizzare la protezione civile.  Investimenti per la sicurezza delle scuole e interventi diretti in zone  ad alto rischio, incentivi fiscali per le misure di prevenzione. Piano Decennale (pigliati questa, Tabacci) per implementare le misure di  prevenzione  Puppato:  bisogna prevenire i disastri (no shit, Sherlock). Piano nazionale per la messa in sicurezza  del territorio, al costo del 2.5% del PIL. Accedere immediatamente ai fondi EU  per l’edilizia a risparmio energetico e utilizzarne parte, dove  possibile, per rendere antisismiche le abitazioni. Ridurre la  cementificazione del territorio  Renzi:  Unificazione del servizio meteo-climatico per l’early warning nazionale  sulle alluvioni; legge urbanistica con priorita’ alla riqualificazione  (antisismica soprattutto) degli edifici esistenti. Piano nazionale per  la riqualificazione e manutenzione territoriale (3-5 anni)  Tabacci: another f***ing wall of text. Reperimento  delle risorse: sgravi fiscali per l’edilizia mirata; utilizzo di  contributi agricoli dell’UE per riqualificazione del dissesto; fondi  comunitari per le regioni del sud. Attori dell’intervento: rifare tutta  la burocrazia o crearne una parallela (comunita’ montane, parchi,  forestali, genio civile, consorzi di bonifica, Ambiti Territoriali  Omogenei) che si faccia carico del lavoro. Varare un Piano Nazionale del  Territorio, possibilmente quinquennale. In sede UE, affiancare ai fondi  di solidarieta’ post-disastro dei fondi di prevenzione pre-disastro.  Vendola:  Varare un Piano starordinario per la messa in sicurezza, manutenzione e  tutela del territorio che sara’ la piu’ grande opera pubblica degli  ultimi 70 anni. Eliminare le sanatorie.  Punto a Vendola, mezzo punto a Renzi  Domanda 3  (cambiamento climatico e politiche energetiche)  Bersani:  ho inventato io da ministro gli incentivi alle fonti rinnovabili che  hanno portato l’Italia ai vertici mondiali per crescita nel settore.  Incentiveremo tutte le fonti alternative rinnovabili, la gestione  integrata dei rifiuti, la microelettronica, i nuovi materiali e la  robotica, che fa sempre figo.  Puppato:  vogliamo una societa’ carbon free, e mi posso permettere di dirlo  perche’ non ho la minima idea del fatto che significhi che dovrei  smettere di respirare adesso  Renzi:  adozione di una politica climatica nazionale con attenzione alle policy  di adattamento per sopravvivere alla parte comunque inevitabile dei  cambiamenti. Revisione del patto di stabilita’ e sblocco dei fondi per  gli enti locali destinati a risparmio ed efficienza energetica.  Ottimizzare gli incentivi sulle rinnovabili per tutelare anche i  consumatori oltre che i produttori  Tabacci: guess what? A wall of text. Una  politica di riduzione delle emissioni e’ irrilevante se USA, Cina e  India se ne infischiano come hanno fatto finora. Politica di risparmio  energetico, ricerca e sviluppo su modellizzazione climatica, mitigazione  delle conseguenze e strategie di prevenzione. Rinegoziazione delle  misure economiche compensative UE. Maggiore impegno in sede  internazionale per piani concertati di riduzione delle emissioni.  Razionalizzazione e gestione della domanda energetica, ricerca e  sviluppo e capacity building, che e’ una bella frase che mi ha detto mio  figlio ieri sera e oggi se non sai l’inglese non vai avanti.  Vendola:  futuro esclusivamente rinnovabile col microeolico e il  microfotovoltaico in ogni casa, eliminazione delle emissioni di carbonio  e loro sostituzione con cogenerazione a metano che e’ un gas-serra 8  volte piu’ efficiente. Una grande smart grid delle reti elettriche  locali di condominio che interconnettano l’Italia come un grande alveare  democratico (sic). Solare ed eolico da sviluppare solo nel rispetto del  paesaggio. Energia da biomasse solo su piccola scala  Punto  a Renzi. Mezzo punto a Bersani perche’ mio cognato si e’ comprato la  barca mettendo su impianti fotovoltaici con contributi statali, mantenerla costa e l’estate prossima ci voglio andare a pescare.  Plotone di esecuzione per la Puppato e Vendola.  Domanda 4 (fecondazione assistita e testamento biologico)  Bersani:  Assolutamente a favore del lasciar morire di fame e sete i malati  terminali che lo richiedano ma contrario a che un medico pratichi  un’eutanasia indolore. Lo snuff non e' divertente se la vittima non  soffre. Favorevole alla fecondazione assistita, almeno in principio:  nessun dettaglio.  Puppato:  favorevole alla fecondazione assistita, anche eterologa, alla diagnosi  preimpianto e al testamento biologico. Non fa menzione del caso in cui  il malato terminale desideri o sia in condizioni tali da necessitare il suicidio assistito.  Renzi:  Favorevole ad una estrema liberalizzazione della fecondazione assistita  sul modello inglese. Favorevole alla scelta di interruzione di terapie,  nutrizione e idratazione artificiale. Anche a lui sta bene lasciar  morire di fame e di sete i malati terminali.  Tabacci: il Cardinal Martini era tanto una brava persona, ma mica possono fare tutti cosi’.  Vendola: Liberalizzazione della fecondazione assistita, liberta’ assoluta di scelta per il termine della propria vita.  Punto a Vendola, mezzo punto a Puppato. Morte per fame e sete, ma senza accanimento terapeutico per Renzi e Bersani.  Domanda 5 (OGM)  Bersani: gli OGM facevano piangere Papa Giovanni  Puppato: gli OGM fanno piangere la Vergine Maria  Renzi: gli OGM fanno piangere il made in Italy (sono laico, io)  Tabacci: gli OGM facevano piangere il cardinal Martini  Vendola: gli OGM facevano piangere il Che Guevara  Niente punti, una vasca di squali per tutti  Domanda 6: la fuffa omeopatica  Bersani: Sono confuso. Le medicine alternative devono essere scientificamente testate, non e' compito della politica entrare in questo campo, dobbiamo fare come il Regno Unito che passa l'osteopatia, che anche se e' fuffa e' passata dal SNN, ma dobbiamo anche capire quali terapie attualmente passate dal SNN sono efficaci e quali no.  Puppato: Le si augurano cure omeopatiche obbligatorie a base di farmaci omeopatici e clisteri di caffe’.  Renzi: le terapie alternative sono complementari e come tali non devono essere offerte dal SSN ma vanno regolamentate. Bisogna istituire l'albo dei fuffari e capire perche' diamine le regioni Toscana e Lombardia passano fuffa gratis per tutti.  Tabacci:Se si spendono soldi per controllare se la fuffa funziona (e in Cina lo stanno gia' facendo perche' loro sono all'avanguardia) allora il SSN le puo' passare   Vendola:Le medicine alternative sono un falso problema e ci sono altre priorita' per le terapie importanti che dovrebbero essere passate dal SSN. Comunque sarebbe il caso di  pensare di piu’ a cose serie come migliorare la scuola e il sistema d'istruzione  Mezzo punto a Vendola, mezzo punto a Renzi, vasca di piranha per gli altri Hat tip: Eugenio Mastroviti"},
{"title": "Il dilemma dell'evoluzione dei rospi", "text": "A curious aspect of the theory of evolution is that everybody thinks he understands it. (Jacques Monod). Il rospo delle canne (Rhinella marina) (qui si racconta la sua storia) e’ un anfibio sudamericano che fu introdotto in Australia nel 1935 nella vana speranza di usarlo per la lotta biologica ai parassiti della canna da zucchero, ed e’ da allora che questo anuro marcia inesorabile verso la colonizzazione dell’intero continente. Nel giro di 77 anni, dal 1935 al 2012, il rospo delle canne ha invaso piu’ di un milione di chilometri quadrati di territorio tropicale e subtropicale in Australia, invadendo tutto il Queensland e raggiungendo il Nuovo Galles del Sud e i Territori del Nord.  Un aspetto curioso di questa invasione e’ che pare che la velocita’ di espansione del fronte dei rospi stia aumentando col tempo, cioe’ piu’ passa il tempo e piu’ i rospi sono veloci nel colonizzare nuove aree. Cosa causa l’accelerazione dei rospi? Stiamo forse assistendo all’evoluzione in diretta di questa specie, per cui i rospi “piu’ adatti” via via prendono l’abbrivio correndo all’impazzata verso aree dove nessuno rospo e’ mai giunto prima? La risposta a questa domanda, naturalmente, non e’ semplice, ma si puo’ provare a farne una sintesi. Secondo uno studio di Benjamin Phillips e altri autori dell’Universita’ di Sidney pubblicato su Nature nel 2006, l’aumento di velocita’ dei rospi sarebbe dovuto allo stare evolvendo zampe piu’ lunghe nelle zone di frontiera, e cio’ gli permetterebbe di andare piu’ veloci permettendo un’avanzata piu’ rapida del fronte. Evolution in action, insomma, visibile nell’arco di 60 anni, che favorirebbe i rospi zamputi tra quelli che migrano. Non che ci sia stata una mutazione del “gene delle zampe lunghe”, ovviamente, semplicemente l’evoluzione favorirebbe gli individui con le zampe piu’ lunghe. Lo studio dimostra che: 1) piu’ le zampe sono lunghe piu’ aumenta la distanza percorsa dai rospi in tre giorni; 2) popolazioni piu’ recenti di rospi hanno le zampe piu’ lunghe; 3) quando una nuova zona viene occupata, prima arrivano i rospi con le zampe lunghe e poi gli altri. Gli autori concludono quindi che il processo di invasione e’ stato assistito da una maggiore abilita’ di dispersione nelle zone di frontiera, grazie alle zampe lunghe.  Diffusione del rospo delle canne. In tratteggio obliquio l'aria di prevista espansione. Fonte Sebbene sia pubblicato da una delle due piu’ autorevoli riviste scientifiche, e sia quasi convincente, questo studio mi ha lasciata con dei dubbi. Innazi tutto, quale sarebbe il vantaggio dei rospi nell’arrivare primi? E poi, perche’ i rospi hanno tanta fretta? L’evoluzione, si sa, premia chi si riproduce, non chi vince le gare di velocita’. Data un’area buona per la sopravvivenza dei rospi, di solito gli individui piu’ “adatti” sono quelli che riescono a riprodursi. Tutti gli altri, possono andare a cercarsi un’altra pozza d’acqua. I rospi sfrattati e i giovani si mettono quindi in marcia verso nuove avventure, rischiando verso territori inesplorati dove non e’ certo ci sia uno stagno adatto. In questa marcia per la sopravvivenza la velocita’ non dipende solo dall'abilita' nel camminare, ma anche da fattori ambientali: zone adatte allo spostamento perche' umide favoriscono l'invasione, zone secche la frenano. Lo studio di Nature, tuttavia, considera l'espansione di una sola popolazione vicino a Darwin (ironia della sorte!)  che attraversava una zona umida e favorevole, ma poi generalizza le conclusioni a tutte le altre popolazioni. Che preadattamenti sono necessari a muoversi su zampe piu' lunghe? Gli animali si spostano davvero in linea retta o esplorano direzioni casuali, zigzagando? Una volta arrivati in un posto adatto alla riproduzione, le zampe lunghe rimangono un fattore favorevole? Nessuna risposta a queste domande ci viene dallo studio su Nature. Uno studio del 2011, apparso su Biology Open e firmato, tra gli altri, dallo stesso Phillips, affronta il problema degli adattamenti fisiologici (o preadattamenti) che possono facilitare la dispersione , e non ne trova. Esaminando parametri connessi con l’esercizio fisico, tipo il tempo di sfinimento durante la  corsa o il tempo necessario a riprendersi e i relativi valori ematici trova semmai che le popolazioni di partenza sono piu' resistenti allo sforzo fisico rispetto a quelle appena giunte in periferia. I rospi usati venivano dalla stessa localita’ dello studio di Nature, ancora una volta una sola popolazione. L’idea quindi e’ che i rospi di Darwin non corrono di piu’, hanno solo le zampe piu’ lunghe e per questo coprono una distanza maggiore. Tuttavia bisogna anche considerare che zampe piu’ lunghe richiedono anche muscoli piu’ lunghi e quindi complessivamente piu’ cibo e piu’ ossigeno per funzionare meglio, ma non c'e' supporto da questo studio a preadattamennti per una diffusione piu' rapida degli anfibi Un altro studio del 2008 su the American Naturalist, che vede di nuovo Phillips tra gli autori, considera finalmente ben quattro popolazioni, in ambienti diversi, e guarda un po' trova che i tassi di espansione sono diversi, a volte accelerano, a volte decelarano, indipendentemente dalle condizioni ambientali. Non viene fatta menzione della lunghezza delle zampe delle altre tre popolazioni nelle zone periferiche. Supponiamo che il fenomeno delle zampe piu’ lunghe a Darwin non fosse un errore di misurazione. Se la selezione delle zampe lunghe e' un fattore cosi' utile e importante da essere selezionato dall'evoluzione, perche' e' accaduto in una sola popolazione? Tutto sommato non stiamo parlando di una mutazione ma della semplice selezione di alleli preesistenti, in popolazioni non isolate ma connesse l'una con l'altra. Il tempo intercorso non e' molto lungo per l'evoluzione, stiamo parlando, in 76 anni, di circa 50 generazioni di rospi. Gli esseri umani impiegano circa 1250 anni per coprire 50 generazioni, e dal medioevo ad oggi siamo si' cresciuti in altezza, ma tutti omogeneamente se c'e' cibo, dall'Europa alla Cina. Il fenomeno si e’ invece verificato una sola volta tra i rospi, in un solo luogo. La crescita esponenziale non era poi tale, del resto, quando si sono prese in esame altre popolazioni. I rospi piu’ forti, quelli che resistono allo stress,  li si trovava nelle popolazioni piu’ vecchie e non in quelle di frontiera. Siamo davvero davanti ad un fenomeno \"macroscopico\" di evoluzione in tempo reale? A modesto parere di chi scrive, ci sono quindi tutti gli estremi per ritenere che le zampe lunghe a Darwin siano la conseguenza di una semplice deriva genetica, e non di una selezione adattativa. Il caso, quindi, e non la necessita’, avrebbe modellato le proporzioni dei rospi di Darwin. Man mano che ci si allontana dalla zona di introduzione di una specie alloctona di solito accade che la diversita’ genetica, gia’ ridotta dal collo di bottiglia dell’introdurre pochi individui, diminuisca con la distanza geografica. In pratica, man mano che le popolazioni si espandono, il numero di fondatori diminuisce e le frequenze alleliche cambiano. Immaginiamo di estrarre sette palline da un sacco inizialmente contenente 300 palline blu, 300 palline rosse e solo 100 palline gialle. La probabilita’ di non estrarre affatto palline gialle tre le sette scelte e’ relativamente alta. La probabilita’ che cambino le proporzioni di colore delle altre palline, tipo se ne abbiano cinque blu e due rosse e’ anche elevata. Il risultato e’ che la popolazione nel punto B sara’ geneticamente diversa da quella nel punto A di partenza, se i geni si comportano come le palline, e lo sara’ mediamente in modo del tutto casuale, tanto quanto estrarre palline da un sacchetto. I rospi nel punto C avranno una composizione genetica ancora differente da A e cosi’ via. E’ evolution in action questa? A lungo andare si, le popolazioni si differenziano e nel tempo, misurabile in migliaia di anni, formano nuove specie. Cio’ pero’ non vuol dire che chi estrae la pallina gialla sia migliore degli altri. I rospi si stanno indubbiamente evolvendo, e' una cosa che accade nelle migliori famiglie e anche in quelle meno buone, ma che il trend sia verso quello di diventare degli sprinter con le zampe lunghe rimane, a mio avviso, ancora tutto da dimostrare. Referenze Phillips, B., Brown, G., Webb, J., &amp; Shine, R. (2006). Invasion and the evolution of speed in toads Nature, 439 (7078), 803-803 DOI: 10.1038/439803a Mark C. Urban, Ben L. Phillips, David K. Skelly, and Richard Shine (2008) A Toad More Traveled: The Heterogeneous Invasion Dynamics of Cane Toads in Australia. The American Naturalist , Vol. 171, No. 3, pp. E134-E148 Tracy, C R; Christian, K A; Baldwin, J; Phillips, B L (2012) Cane toads lack physiological enhancements for dispersal at the invasive front in Northern Australia. Biology open vol. 1 (1) p. 37-42"}
]